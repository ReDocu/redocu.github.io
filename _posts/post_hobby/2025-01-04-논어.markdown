---
layout: main
title:  "논어"
date :   2025-01-04 00:00:00 +0900
index : 4
categories: 인문학
post_layout: true
---

## 논어

### `※ 들어가기 전에`
  - 건강한 삶을 위한 배움의 자세를 익히기 위한 고전 
  - 첫째. 삶은 배움을 통한 성장이다.
  - 둘째. 자기만의 가치 있는 삶을 정의하고 의연하게 살아간다.
  - 셋째. 나와 남이 다르지 않다는 깨달음이 '인(仁)' 이다.
  - 넷째, 자기 발목을 잡는 것은 자기 자신이다.

### `※ 독서 목록`
<a href="https://www.yes24.com/Product/Goods/103707792">살면서 꼭 한 번은 논어 - YES24</a>

<hr/>

## `목차`
<div class="row">
	<div class="col-6 col-12-xsmall">
    <ol>
      <li><a href="#학이">학이</a></li>
      <li><a href="#위정">위정</a></li>
      <li><a href="#팔일">팔일</a></li>
      <li><a href="#이인">이인</a></li>
      <li><a href="#공야장">공야장</a></li>
      <li><a href="#옹야">옹야</a></li>
      <li><a href="#술이">술이</a></li>
      <li><a href="#태백">태백</a></li>
      <li><a href="#자한">자한</a></li>
      <li><a href="#향당">향당</a></li>
      <li><a href="#선진">선진</a></li>
      <li><a href="#안연">안연</a></li>
      <li><a href="#자로">자로</a></li>
      <li><a href="#헌문">헌문</a></li>
      <li><a href="#위령공">위령공</a></li>
      <li><a href="#계씨">계씨</a></li>
      <li><a href="#양화">양화</a></li>
      <li><a href="#미자">미자</a></li>
      <li><a href="#자장">자장</a></li>
      <li><a href="#요왈">요왈</a></li>
    </ol>   
  </div>
</div>

<hr/>



## `학이`
  
  `01. 學而時習之, 不亦說乎? 有朋自遠方來, 不亦樂乎? 人不知而不慍, 不亦君子乎?`
  - 배우고 때에 맞게 그것을 행하면 기쁘지 않겠는가, 
  - 벗이 먼 곳에서 찾아오면 즐겁지 않겠는가, 
  - 사람들이 나를 알아주지 안더라도, 노여움을 품지 않으면 군자가 아니겠는가.
    - 배운 것은 실천하라
  
  `02. 君子務本, 本立而道生. 孝弟也者, 其爲仁之本與!`
  - 군자는 근본에 힘쓰니, 근본이 바로 서면 도가 생긴다. 
  - 효도와 형제에 대한 공경이 인을 행하는 근본이다.
    - 무엇이 근본인가

  `03. 巧言令色, 鮮矣仁!`
  - 교묘하게 말을 꾸미고 얼굴빛을 꾸미는 사람 중에는 어진 이가 드물다.
    - 껍데기 뒤의 진심을 꿰뚤어보라

  `04. 吾日三省吾身, 爲人謀而不忠乎? 與朋友交而不信乎? 傳不習乎?`
  - 나는 매일 세 가지로 자신을 돌이켜 본다. 
  - 남을 위하여 일을 도모함에 진심을 다했는가? 
  - 벗들과 사귐에 믿음을 주었는가? 
  - 전해 받은 가르침을 실천했는가?
    - 항상 스스로를 성찰하라

  `05. 道千乘之國, 敬事而信, 節用而愛人, 使民以時.`

  `06. 弟子, 入則孝, 出則悌, 謹而信, 汎愛衆, 而親仁. 行有餘力, 則以學文.`
  - 젊은이들은 집에서 효도하고 밖에 나가 어른을 공경하며, 말과 행동을 믿음직하고 떳떳하게 해야 한다. 
  - 차별없이 많은 사람을 사랑하되 어진 사람을 가까이 해야 한다. 
  - 이렇게 행하고도 남은 힘이 있다면 그제서야 글을 배울 것이다.
    - 지식보다 인성이 우선이다

  `07. 朋友交, 言而有信. 雖曰未學, 吾必謂之學矣.`
  - 벗과 사귀되 말에 믿음이 있다면, 비록 배우지 않았다고 하더라도 나는 반드시 그를 배운 사람이라고 할 것이다.
    - 믿음을 주는 사람이 성숙한 사람이다.

  `08. 過則勿憚改.`
  - 잘못이 있거든 두려워하지 말고 즉시 고쳐야 한다.
    - 허물을 고치는 용기를 가져라라

  `13. 信近於義, 言可復也. 恭近於禮, 遠恥辱也. 因不失其親, 亦可宗也.`
  - 사람과의 약속이 의에 가까우면 그 말을 실행할 수 있다.
  - 사람을 대하는 공손함이 예에 가까우면 사람들에게 비웃음을 사는 치욕을 면할 수 있다. 주변 사람을 잃지 않는 사람이라야 존경할 만하다.
    - 사람을 대하는 원칙칙

  `14. 君子食無求飽, 居無求安, 敏於事而愼於言, 就有道而正焉, 可謂好學也已.`
  - 군자는 먹는 데 배부름을 구하지 않고, 거주하는 데 편안함을 구하지 않는다. 하지만 일을 할 때는 민첩하게, 자신의 부족함을 채우기 위해 힘쓰고, 신중하게 말하며, 학문이나 도덕이 자신보다 뛰어난 이에게 기꺼이 가르침을 받는다. 그런 사람이라야 진정 학문을 좋아하는사람이라 할 수 있다.
    - 배움은 자신을 바로잡는 것

  `15. 子貢曰, "貧而無諂, 富而無驕, 何如?" 子曰, “可也, 未若貧而樂, 富而好禮者也.”`
  - 자공 : 가난하더라도 아첨하지 않고, 부유하더라도 교만하지 않다면 어떻습니까?
  - 공자 : 대체로 괜찮다. 하지만 가난하더라도 도를 구하는 것을 즐기고, 부유하더라도 예를 따르는 것을 좋아하는 것보다는 못하다.
    - 적극적인 태도를 가져라

  `16. 不患人之不己知, 患不知人也.`
  - 다른 사람이 나를 알아주지 않는 것을 근심하지 말고, 내가 남을 알지 못하는 것을 근심해야 한다.
    - 오직 자신에게 충실하라

<hr/>

## `위정`

`01. 爲政以德, 譬如北辰, 居其所而衆星共之.`
- 다스림을 덕으로 한다는 것은, 비유하자면 북극성이 가만히 머물러 있어도 뭇별이 그 주위를 도는 것과 같다
  - 덕이 근본이다

`03. 道之以政, 齊之以刑, 民免而無恥, 道之以德, 齊之以禮, 有恥且格.`
- 법률로 이끌고 형별로 규제하면, 백성들이 벌을 면하려고만 하지, 부끄러움을 알지 못한다. 덕으로 이끌고 예를 규제하면, 백성들이 부끄러움을 알고 바르게 될 것이다.
  - 바른길로 이끄는 방법은 형벌이 아니다.

`04. 吾十有五而志于學, 三十而立, 四十而不惑, 五十而知天命, 六十而耳順, 七十而從心所欲, 不踰矩.`
- 나는 15세에 인간의 도리를 배우는 것에 뜻을 두었고,
- 30세에 견해를 정립하여 스스로 바로 설 수 있었다.
- 40세에 마음속에 미혹이 없게 되었고
- 50세에는 사람으로 태어나서 내가 해야 하는 일, 곧 천명을 알았으며
- 60세에는 마음이 평온해져 상대의 입장에서 바라볼 수 있었고, 어떤 말이든 귀에 거슬리지 않았다.
- 70세에 이르러 마음이 하고자 하는 바를 그대로 좆아도 인간의 도리를 넘지는 않았다다.
  - 일생 동안 덕의 수양에 힘써라

`06. 父母唯其疾之憂.`
- 부모는 오직 자식이 병에 걸릴까 근심한다.
  - 부모의 마음을 헤아려보라

`08. 色難. 有事, 弟子服其勞, 有酒食, 先生饌, 曾是以爲孝乎?`
- 부모 앞에서 밝은 얼굴을 하는 것이 가장 어렵다
- 어려운 일이 있을 때 자식이 부모 대신 힘쓰고, 술과 먹을 것을 부모님이 먼저 드시게 하는 것만으로 효라고 할 수 있겠는가.
  - 내가 행복한 것이 최고의 효다

`11. 溫故而知新, 可以爲師矣.`
- 과거에 배운 것을 익히고 새로운 도리를 깨달아야 곧 스승이 될 수 있다.
  - 남을 가르칠 수 있는 사람은

`12. 君子不器.`
- 군자는 용도가 제한적인 그릇이 되어서는 안된다.
  - 사람이 지닌 그릇의 크기는 그 자신에게 달렸다.

`13. 先行其言而後從之.`
- 말하려고 하는 것을 먼저 실행하고, 그 뒤에 그 말을 하라.
  - 행동을 먼저하고 말을 나중에 하라

`14. 君子周而不比, 小人比而不周.`
- 군자는 의리를 바탕으로 두루 어울리지만, 소인은 이익을 생각하며 한쪽에 치우친다.
  - 의리를 바탕으로 어울려라

`15. 學而不思則罔, 思而不學則殆.`
- 배우기만 하고 생각하지 않으면 얻는 것이 없고, 생각하기만 하고 배우지 않으면 위태롭다.
  - 배움과 사색의 균형을 잡아라

`16. 攻乎異端, 斯害也已.`
- 한 면만이 옳다고 생각해 다른 면을 공격하는 것은 해가 된다.
  - 열린 마음으로 다양한 관점을 가져라

`17. 知之爲知之, 不知爲不知, 是知也.`
- 아는 것만을 안다고 하고, 모르는 것을 모른다고 하는 것, 이것이 아는 것이다.
  - 아는 것만 안다 하고, 모르는 것은 모른다 하라

`18. 多聞闕疑, 愼言其餘, 則寡尤, 多見闕殆, 愼行其餘, 則寡悔.`
- 여러 사람의 의견을 많이 듣되, 의문이 생기는 것은 제쳐두고 확실한 것만 신중하게 말하라, 그렇게 하면 곧 허물을 줄일 수 있다.
- 다방면으로 많이 보되, 위태로운 것은 제쳐두고 나머지를 신중하게 행하라. 그렇게 하면 곧 후회를 줄일 수 있다.
  - 말과 행동에 후회가 없으려면

`19. 擧直錯諸枉, 則民服, 擧枉錯諸直, 則民不服.`
- 정직한 사람을 등용하여 부정직한 사람보다 높은 자리에 두면 사람들이 따른다.
- 부정직한 사람을 등용하여 정직한 사람보다 높은 자리에 두면 사람들은 따르지 않을 것이다.
  - 리더가 가장 중요한 자질은 정직이다.

`22. 人而無信, 不知其可也. 大車無輗, 小車無軏, 其何以行之哉?`
- 사람으로서 신뢰가 없으면, 무엇을 할 수 있겠는가?
  - 사람에게 가장 중요한 것은 신뢰다.

`24. 見義不爲, 無勇也.`
- 마땅히 해야 할 일을 보고도 하지 않는 것은 용기가 없는 것이다.

<hr/>

## `팔일`

`03. 子曰, “人而不仁, 如禮何? 人而不仁, 如樂何?”`
- 사람으로서 인덕이 없으면서 어찌 예를 행할 수 있겠는가? 사람으로서 인덕이 없으면서 어찌 음악을 연주할 수 있겠는가?
  - 겉치레보다 마음이 우선이다.

`04. 禮, 與其奢也寧儉, 喪, 與其易也寧戚.`
- 예는 사치한 것보다는 검소한 것이 낫고, 장례는 형식에 치우치는 것보다는 슬퍼하는 것이 낫다
  - 예의 형식보다는 본질이 중요하다

`08. 繪事後素. 禮後也`
- 흰 바탕이 있어야 비로소 그림을 그릴 수 있다. 예가 마음의 뒤에 오는 것이다.
  - 흰 바탕이 있어야 그림을 그릴 수가 있다.

`13. 獲罪於天, 無所禱也.”`
- 하늘에 죄를 지으면 기도할 때가 없다.
  - 순리를 거슬러 죄를 짓지 말라

`16. 射不主皮, 爲力不同科`
- 고대의 활 쏘는 시합에서는 과녁을 뚫는 것을 주된 목적으로 하지 않았다. 왜냐하면 각자 힘이 다르기 때문이다.
  - 승부를 겨룰 때도 예의가 있어야 한다.

`19. 君使臣以禮, 臣事君以忠.`
- 군주는 신하를 예로써 부리고, 신하는 군주를 충심으로 섬겨야 한다.
  - 윗사람과 아랫사람이 서로 예를 다해야 한다.

`21. 成事不說, 遂事不諫, 旣往不咎.`
- 이루어진 일은 다시 시비하지 않겠다. 되어버린 일은 고치라 하지 않겠다. 이미 지난 일은 소급하여 나무라지 않겠다.
  - 지나친 허물을 지나치게 나무라지 마라

`26. 子曰, “居上不寬, 爲禮不敬, 臨喪不哀, 吾何以觀之哉?”`
- 윗 자리에 있으면서 관대하지 않고, 예를 행함에 공경이 없고, 상을 당해도 슬퍼하지 안흔ㄴ다면, 내가 어찌 그 사람의 인간됨을 관찰할 수 있겠는가?
  - 너그러움과 예의를 갖춰라

<hr/>

## `이인`

`01. “里仁爲美. 擇不處仁, 焉得知?”`
- 사는 곳에 어진 풍속이 있어야 좋은 것이다. 어진 풍속이 없는 곳을 선택하여 산다면 어찌 지혜롭다고 할 수 있겠는가?
 - 좋은 이웃이 있는 곳에서 살아라

`02. “不仁者不可以久處約, 不可以長處樂.”`
- 인덕을 갖추지 못한 사람은 궁핍한 환경에 오랫동안 머물 수 없고, 안락함에도 오랫동안 머물지 못한다.
  - 바깥 사물에 마음을 빼앗기지 마라

`03. “唯仁者能好人, 能惡人.”`
- 오직 인덕이 있는 사람만이 좋아할 만한 사람을 좋아하고, 미워할 만한 사람을 미워할 수 있다.
  - 사심이 없어야 올바로 판단할 수 있다

`04. “苟志於仁矣, 無惡也.”`
- 진실로 인덕에 뜻을 두고 실천한다면, 나쁜 생각과 행동은 사라진다.
  - 오직 마음을 선하게 가져라

`05. “富與貴, 是人之所欲也, 不以其道得之, 不處也.”`
- 부와 귀는 사람이 모두 바라는 것이다. 하지만 마땅히 얻지 말아야 할 것을 얻었다면 그 부귀는 누리지 말아야 한다.
  - 정당하게 얻은 부와 명예를 누려라

`06. “有能一日用其力於仁矣乎? 我未見力不足者.”`
- 하루라도 그 힘을 인의 실천에 쓰는 자가 있는가? 나는 인을 실천하는 데 힘이 부족한 사람을 보지 못했다.
  - 노력하면 누구나 성인군자가 될 수 있다.

`08. “朝聞道, 夕死可矣.”`
- 아침에 삶의 도리를 들어 깨달으면 저녁에 죽어도 괜찮다.
  - 진리를 추구하는 삶을 살아라

`09. “士志於道, 而恥惡衣惡食者, 未足與議也.”`
- 배우는 자가 삶의 도리에 뜻을 두고도 나쁜 옷과 음식을 부끄러워한다면, 그와 더불어 진리를 논할 가치가 없다.
  - 나쁜 옷과 음식을 부끄러워하지 말라

`10. “君子之於天下也, 無適也, 無莫也, 義之與比.”`
- 군자는 세상일에 대해 '반드시 이렇다, 저렇다'하지 않는다. 오직 의, 합리적인 원칙에 비교할 뿐이다.
  - 정의와 양심을 기준으로 삼아라

`11. “君子懷德, 小人懷土, 君子懷刑, 小人懷惠.”`
- 군자는 덕을 중요하게 생각하고, 소인은 편안함을 중요하게 생각한다. 군자는 법과 양심을 두려워하여 지키려 하지만, 소인은 사사로운 은혜와 이익을 생각한다.
  - 어떤 가치관을 가질 것인가.

`12. “放於利而行, 多怨.”`
- 자기의 이익만을 추구하면 원망을 많이 산다
  - 이익만을 좇지 말라

`14. “不患無位, 患所以立. 不患莫己知, 求爲可知也.”`
- 지위가 없음을 걱정하지 말고, 그 지위에 오를 만한 자격을 갖추었는지를 걱정하라. 자기를 알아주지 않는 것을 걱정하지 말고, 남이 알아줄 만한 수준이 되도록 노력하라.
  - 걱정할 시간에 노력하라

`15. 子曰 “吾道 一以貫之.” 曾子曰 “夫子之道, 忠恕而已矣.”`
- 나의 도는 한 가지 이치로 모든 것을 꿰뚫는다. / 선생님의 도는 충과 서일 뿐이다.
  - 자기를 대하듯 다른 사람을 대하라

`16. “君子喩於義, 小人喩於利.”`
- 군자는 도의에 밝다. 소인은 오직 사리에만 밝다
  - 군자와 소인의 구별

`17. “見賢思齊焉, 見不賢而內自省也.”`
- 현명하고 어진 사람을 보면 그를 본받아야 하고, 그렇지 못한 사람을 보면 자신에게도 그런 잘못이 있는지 반성해보아야 한다. 
  - 다른 사람은 나의 거울이다

`18. “事父母幾諫, 見志不從, 又敬不違, 勞而不怨.”`
- 부모님을 모실 때 부모님에게 잘못이 있다면 부드럽고 공손하게 말씀드려라. 자기 마음이 부모를 따르지 않는 것을 드러내 보이되, 공경함을 잃지 말고 스스로 깨닫기를 기다려야 한다. 이렇게 하면 괴로울 것이지만, 원망하게 되지 않을 것이다.
  - 잘못을 대하는 태도

`22. “古者言之不出, 恥躬之不逮也.”`
- 옛사람은 말을 경솔하게 하지 않았다. 그들의 행동이 말한 것에 미치지 못함을 부끄럽게 여겼기 때문이다.
  - 말한 것을 실천하지 못함을 부끄럽게 여겨라

`23. “以約失之者鮮矣.”`
- 절제하면 실수가 적다
  - 절제하는 데 잘못을 범하는자는 드물다.

`24. “君子欲訥於言而敏於行.”`
- 군자는 말에 있어 더듬는 것처럼 신중하고, 행동에 있어 민첩하게 하려 한다.
  - 말은 신중하게, 행동은 민첩하게

`25. “德不孤, 必有鄰.”`
- 덕 있는 사람은 외롭지 않다. 반드시 친구가 있다
  - 반드시 나를 알아주는 이가 있다.

`26. “事君數, 斯辱矣, 朋友數, 斯疏矣.”`
- 임금을 섬김에 간언을 자주 하면 욕을 당하고. 친구를 사귐에 충고를 자주 하면 사이가 멀어진다.
  - 너무 잦은 충고는 독이 될 수 있다.

<hr/>

## `공야장`

`01. 子謂公冶長, “可妻也. 雖在縲絏之中, 非其罪也. 以其子妻之.`
- 공자가 공야장을 평하기를, "사위 삼을 만하다. 비록 옥에 갇혔으나 그의 죄가 아니었다"하고, 딸을 그에게 시집보냈따.
  - 벌에 의해 죄의 유무가 결정되지 않는다.

`09. 始吾於人也, 聽其言而信其行, 今吾於人也, 聽其言而觀其行`
- 처음에 나는 사람의 말을 들으면 그 행동을 믿었지만, 이제는 그 행동을 살펴본다.
  - 사람을 알려면 행동을 살펴라

`10. 子曰, “吾未見剛者. 棖也慾, 焉得剛?”`
- 나는 강직한 사람을 보지 못했다. 신정은 욕심이 많으니 어찌 강직하다 할 수 있겠는가?
  - 욕심이 많으면 외부의 자극에 흔들린다.

`13. 子路有聞, 未之能行, 唯恐有聞.`
- 자로는 가르침을 듣고 그것을 미처 실행하기 전에 또 다른 가르침을 들을까 두려워했다.
  - 실천하는 것이 용기다.

`14. 敏而好學, 不恥下問`
- (공어는) 민첩하게 배우기를 좋아하고 아랫사람에게 묻는 것을 부끄러워하지 않았다.
  - 묻는 것을 부끄러워하지 말라

`19. 季文子三思而後行. 子聞之曰, “再, 斯可矣.”`
- 계문자는 세 번 생각한 이후에야 행동했다. 이 말을 들은 공자가 말했다 "두 번 생각해도 충분하다"
  - 생각이 지나치면 행동이 늦다.
  
`22. 伯夷叔齊不念舊惡, 怨是用希.`
- 백이와 숙제는 다른 사람의 지난 잘못을 생각하지 않아서 원망이 적었다.
  - 용서는 자신을 위한 것

`24. 巧言令色足恭, 左丘明恥之, 丘亦恥之. 匿怨而友其人, 左丘明恥之, 丘亦恥之.`
- 말을 교묘하게 꾸미고, 얼굴빛을 좋게 꾸미며, 공손함이 지나친 것을 좌구명이 부끄럽게 여겼다. 공자도 마찬가지다. 원망을 숨기고 그 사람과 친한 척하는 것을 좌구명이 부끄럽게 여겼다. 나도 마찬가지다.
  - 좋은 사람인 척 꾸미지 마라
  
`25. 老者安之, 朋友信之, 少者懷之.`
- 어르신들은 편안히 해드리고, 친구들은 믿음으로 대하며, 나이 어린 자들은 품어주고 싶다.
  - 사랑으로 품어라

`26. 已矣乎, 吾未見能見其過而內自訟者也.`
- 그만 내버려두겠다!, 나는 자신의 잘못을 발견하고 마음속으로 스스로를 꾸짖는 사람을 본 적이 없다.
  - 허물을 인정하고 적극적으로 고쳐라

`27. 十室之邑, 必有忠信如丘者焉, 不如丘之好學也.`
- 열 집이 사는 작은 고을에도 반드시 나와 같이 진심과 믿음을 다하는 사람이 있을 것이다. 하지만 나처럼 배움을 좋아하는 사람은 없을 것이다.

<hr/>

## `옹야`

`02. 不遷怒, 不貳過`
- (안회는) 자기 노여움을 남에게 옮기지 않고, 같은 잘못을 두 번 저지르지 않았다.
  - 허물을 되풀이 하지 마라

`04. 犁牛之子, 騂且角, 雖欲勿用, 山川其舍諸?`
- 얼룩무늬 소의 새끼라도 털의 색이 붉고 뿔이 났으면, 사람들이 비록 제사용으로 쓰지 않으려 해도, 설마 산천이 그것을 버리려고 하겠느냐?
  - 있는 그대로의 그 사람을 보라

`09. 賢哉, 回也! 一簞食, 一瓢飮, 在陋巷, 人不堪其憂, 回也不改其樂. 賢哉, 回也!`
- 어질구나, 안회여! 한 그릇의 밥과 한 표주박의 물로 누추한 방에서 지내는구나. 사람들은 그 근심을 견디지 못하는데, 안회는 그 즐거움을 고치지 않으니, 어질구나, 안회여!
  - 가난에 마음을 얽매이지 마라

`10. 力不足者, 中道而廢. 今女畵.`
- 힘이 부족한 사람은 중도에 그만둔다. 지금 너는 스스로 한계선을 긋고 있는 것이다.
  - 스스로 한계를 만들지 마라

`11. 女爲君子儒! 無爲小人儒!`
- 너는 군자다운 선비가 되어라. 소인 같은 선비가 되지 마라.
  - 도덕적인 사람이 되라

`13. 孟之反不伐, 奔而殿, 將入門, 策其馬曰, ‘非敢後也, 馬不進也.’`
- 맹지반은 공을 자랑하지 않았다. 패해 달아날 때 후미에서 엄호하고서도, 자신의 말을 채찍질하면서 '내가 감히 뒤에서 엄하려 한게 아니라, 말이 가려하지 않았다' 라고 했다.
  - 자랑하면 도리어 깎인다.

`15. 誰能出不由戶? 何莫由斯道也?`
- 누가 문을 거치지 않고 밖으로 나갈 수 있는가? 어찌 이 도를 따르려는 사람이 없는가?
  - 사람이 마땅히 따라야 할 길을 따르라.
  
`16. 質勝文則野, 文勝質則史. 文質彬彬, 然後君子.`
- 내면이 드러남을 이기면 투박하고, 드러남이 내면을 이기면 실속이 없다. 드러남과 내면이 고루 어루어진 뒤에야 군자가 되는 것이다.
  - 내면과 겉으로 드러나는 모습을 일치시켜라

`17. 人之生也直, 罔之生也幸而免.`
- 사람이 살아가는 이치는 정직이다. 속임수로도 살아갈 수 있지만 그것은 요행히 화를 면하고 있는 것일 뿐이다.
  - 삶의 이치는 정직

`18. 知之者不如好之者, 好之者不如樂之者.`
- 배움의 좋은 점을 아는 사람은 그것을 좋아하는 사람보다는 못하고, 좋아만 하는 사람은 그것을 즐기는 사람보다는 못하다.
  - 즐기는 자는 이길 수 없다.

`20. 仁者先難而後獲, 可謂仁矣.`
- 어려운 일을 먼저 하고 얻는 것을 나중에 하면, 인이라 할 수 있다.
  - 모두의 이익을 행하는 것이 인(仁) 이다.

`21. 知者樂水, 仁者樂山. 知者動, 仁者靜. 知者樂, 仁者壽.`
- 지혜로운 자는 물을 좋아하고, 인덕이 있는 자는 산을 좋아한다. 지혜로운 자는 동적이고, 인덕이 있는 자는 정적이다. 지혜로운 자는 즐기고, 인덕이 있는 자는 장수한다.
  - 지혜로운 자와 인덕이 있는 자


`28. 夫仁者, 己欲立而立人, 己欲達而達人. 能近取譬, 可謂仁之方也已.`
- 인하는 자는 자기가 서 있고 싶은 곳에 다른 사람도 설 수 있게 해주고, 자기가 통달하고 싶은 것에 다른 사람도 통달하게 해준다. 가까이 자신을 미루어 다른 사람의 마음을 아는 것이 인을 얻는 방편이라 할 수 있겠다.
  - 자신을 미루어 다른 사람을 생각하라라

<hr/>

## `술이`

`01. 述而不作, 信而好古, 竊比於我老彭.`
- 나는 옛것을 그대로 따라 전할 뿐 새로이 창작하지 않고, 옛것을 믿고 좋아한다. 남몰래 나는 노팽(상나라의 어진 대부)에 견주어 본다.
  - 겸손한 자세로 배워라

`02. 黙而識之, 學而不厭, 誨人不倦, 何有於我哉?`
- (지식과 지혜를) 묵묵히 마음에 두고, 배움에 싫증 내지 않으며, 다른 사람을 가르치는 것에 게이름 피우지 않는다. 이런 일이 나에게 무슨 어려움이 있겠는가?
  - 묵묵히 익히고 행하라

`03. 德之不脩, 學之不講, 聞義不能徙, 不善不能改, 是吾憂也.`
- 덕을 닦지 않고 학문을 익히지 않으며, 의로운 것을 듣고도 의로 옮겨가지 않고, 선하지 않은 것을 고치지 못하는 것, 이런 것이 나의 근심이다.
  - 정말 근심해야 할 것

`04. 子之燕居, 申申如也, 夭夭如也.`
- 공자께서 집에서 한가롭게 계실 때 말은 자상했고, 얼굴빛은 온화했다.
  - 성숙한 인격은 온화함으로 드러난다.

`08. 不憤不啓, 不悱不發. 擧一隅, 不以三隅反, 則不復也.`
- 스스로 분발하여 얻기를 구하지 않으면 깨우쳐주지 않는다. 하려는 말이 있는데 표현하지 못하는 경우가 아니면 일깨워주지 않는다. (네 귀퉁이가 있는 물건에) 한쪽 귀퉁이를 들었는데, 나머지 세 귀퉁이를 알지 못하면 다시 가르치지 않았다
  - 스스로 구해야 배울 수 있다.

`10. 必也臨事而懼, 好謀而成者也.`
- 반드시 일을 대할 때 신중히 경계하고, 계획 세우기를 좋아하여, 성공을 이루어내는 사람이어야 한다.
  - 신중하고 계획이 있어야 한다.

`11. 富而可求也, 雖執鞭之士, 吾亦爲之. 如不可求, 從吾所好.`
- 부유함을 구하여 얻을 수 있다면, 비록 채찍을 잡는 일이라도 할 것이다. 만일 구하여 얻을 수 없다면, 내가 좋아하는 바를 따를 것이다.
  - 자신이 좋아하는 일을 따르라

`15. 飯疏食飮水, 曲肱而枕之, 樂亦在其中矣. 不義而富且貴, 於我如浮雲.`
- 거친 밥을 먹고, 물을 마시며, 팔을 굽혀 베개 삼더라도 그 가운데 즐거움이 있다. 의롭지 않게 부귀한 것은 나에게 뜬구름과 같은 것이다.
  - 의롭지 않은 부귀는 멀리하라

`18. 發憤忘食, 樂以忘憂, 不知老之將至云爾.`
- 배움을 위해 분발할 때는 먹는 것을 잊고, 즐거워 모든 근심을 잊으며, 늙어가는 것조차 알지 못한다.
  - 배움의 즐거움

`19. 我非生而知之者, 好古敏以求之者也.`
- 나는 나면서부터 모든 도리를 아는 자가 아니다. 옛것을 좋아하여 힘써 그것을 탐구하는 사람일 뿐이다.
  - 배움에 온 힘을 다하라

`21. 三人行, 必有我師焉, 擇其善者而從之, 其不善者而改之.`
- 세 사람이 길을 가면 그중에 반드시 나의 스승이 있다. 선량한 사람에게서 선함을 가려 따르고, 선량하지 않은 사람의 것을 거울삼아 자신의 허물을 고쳐라.
  - 다른 사람에게서 배워라

`23. 二三子以我爲隱乎? 吾無隱乎爾. 吾無行而不與二三子者, 是丘也.`
- 자네들, 내가 숨기고 가르치지 않는 것이 있다고 생각하는가? 나는 숨기는 것이 없다. 내가 행동을 할 때 자네들에게 보이지 않은 것은 없다.
  - 진정한 스승은 아낌없이 내어준다.

`26. 子釣而不網, 弋不射宿.`
- 공자는 낚시를 했지만, 그물은 쓰지 않았다. 실은 맨 화살로 새를 쏘앗지만, 둥지에서 잠든 새는 쏘지 않았다.
  - 생명을 존중하는 마음이 근본이다.

`27. 蓋有不知而作之者, 我無是也`
- 이치를 알지 못하면서 글을 쓰는 자가 많은데 나는 그런 일이 없다.
  - 정확히 아는 것을 써라

`28. 人絜己以進, 與其絜也, 不保其往也.`
- 사람이 몸과 마음을 깨끗하게 하고 나오면, 그 깨끗함을 받아들여야 한다. 지나간 일을 마음에 두어선 안 된다.
  - 사람의 현재 마음을 보라

`29. 仁遠乎哉? 我欲仁, 斯仁至矣.`
- 인이 어찌 멀리 있겠는가. 내가 인을 욕망하면 인이 이르는 것이다.
  - 욕망의 수준을 높여라

`30. 丘也幸, 苟有過, 人必知之.`
- 나는 운이 좋구나, 진실로 나에게 허물이 있으면, 남이 반드시 그것을 알려주는구나.
  - 허물을 일러주면 기뻐하라

`32. 文莫吾猶人也. 躬行君子, 則吾未之有得.`
- 학문과 지식에 있어서는 나도 남을 따라갈 만큼은 된다. 하지만 몸소 군자의 도를 실천하는 것은 내가 전혀 얻은 것이 없다.
  - 어려운 것은 실천이다

`35. 奢則不孫, 儉則固. 與其不孫也, 寧固.`
- 지나치게 사치하면 교만해지고, 부족할 정도로 검약하면 고루하다. 그러나 지나친 것보다 차라리 부족한 것이 낫다.
  - 지나침을 경계하라

`36. 君子坦蕩蕩, 小人長戚戚.`
- 군자는 마음이 평탄하고, 너그럽게 넓으며, 소인은 마음에 항상 근심이 많다.
  - 욕심에 얽매이지 않으면 자유롭다.

<hr/>

## `태백`


`02. 恭而無禮則勞, 愼而無禮則葸, 勇而無禮則亂, 直而無禮則絞.`
- 공손하되, 예가 없으면(남의 비위만 맞추니) 헛수고가 된다. 
- 신중하되, 예가 없으면(삼가기만 하고 나서지 않으니) 두려워 한다.
- 용감하되, 예가 없으면(분별없이 날뛰니) 난폭하게 된다.
- 정직하되, 예가 없으면(꼳기만 하여 치우치니) 남을 헐뜯을 뿐이다.
  - 예로써 행동을 절제하라

`03. 戰戰兢兢, 如臨深淵, 如履薄氷!`
- 두려워하고 조심하여 깊은 못에 서 있는 듯하고, 얆은 얼음을 밟는 듯하라.
  - 얆은 얼음 위를 걷듯 자신을 다스려라

`04. 動容貌, 斯遠暴慢矣, 正顔色, 斯近信矣, 出辭氣, 斯遠鄙倍矣.`
- 몸을 움직일 때 난폭함과 거만함을 멀리하라. 얼굴빛을 바르게 할 때 믿음직하게 하라, 말할 때 속되고 도리에 벗어나는 말을 멀리하라.
  - 몸 닦기에 힘쓰라

`05. 以能問於不能, 以多問於寡, 有若無, 實若虛, 犯而不校`
- 뛰어나더라도 그렇지 않은 사람에게 물어라, 아는 것이 많아도 부족한 사람에게 물어라, 있으면서도 없는 듯하라. 학문이 충만하더라도 비어 있는 듯하라. 남이 기분을 상하게 하더라도 따지지 마라.
  - 겸손하고 또 겸손하라


`07 士不可以不弘毅, 任重而道遠.`
- 선비는 뜻이 크고 의지가 강하지 않으면 안 된다. 임무가 무겁고 그 길이 멀기 때문이다.
  - 뜻을 크게 가져라

`10. 好勇疾貧, 亂也. 人而不仁, 疾之已甚, 亂也.`
- 용기를 좋아하고 가난함을 싫어하면 분란이 일어난다. 인하지 않은 사람을 너무 심하게 미워해도 분란이 일어난다.
  - 너그럽게 포용하라

`11. 如有周公之才之美, 使驕且吝, 其餘不足觀也已.`
- 어떤 이가 주공과 같은 아름다운 지혜와 재능을 가졌다고 하더라도 만일 그가 교만하고 인색하다면 그 나머지는 볼 가치가 없다.
  - 뛰어난 재주보다 더 중요한 것은 인격이다.

`12. 三年學, 不至於穀, 不易得也.`
- 3년 공부에 생각이 벼슬에 다다르지 않는 자는 정말 얻기 힘들다
  - 공부의 목적을 부귀영화에만 두지 말라라

`14. 不在其位, 不謀其政.`
- 그 자리에 있지 않다면, 그 자리에서 해야 할 일을 도모하지 말라.
  - 자기의 일에 충실하라

`16. 狂而不直, 侗而不愿, 悾悾而不信, 吾不知之矣`
- 거만하면서 솔직하지 않고, 미련하면서 성실하지 않고, 어리석으면서 미덥지 않은 사람은 나도 모르겠다.
  - 단점을 상쇄할 만한 장점을 지녀라

`17. 學如不及, 猶恐失之`
- 못 미치지 않을까 배움에 임하고 오히려 그 배운 것을 혹 잃을까 두려워해야 한다.
  - 배우지 못함을 두려워하라

`21. 禹, 吾無間然矣. 菲飮食, 而致孝乎鬼神, 惡衣服, 而致美乎黻冕, 卑宮室, 而盡力乎溝洫`
- 우임금은 내가 흠잡을 것이 없다. 자기 음식은 소박했으나, 제사는 풍성했다. 자기 의복은 수수했으나, 제례의 예뽁과 모자는 아름다웠다. 자기 거처는 누추했으나, 밭 사이의 물길을 내는 데는 온 힘을 다했다.
  - 자신의 삶은 검소하게, 공적인 일에는 최선을 다하라

<hr/>

## `자한`

`02. 博學而無所成名. 吾何執? 執御乎? 執射乎? 吾執御矣.`
- 학문이 넓어 모르는 것이 없는데도 이름을 드러낸 바가 없다. 내가 어떤 기술을 전문으로 하겠는가? 수레를 몰겠는가? 활을 잡겠는가? 내가 수레를 몰겠노라
  - 무엇으로 명성을 얻을 것인가

`04. 子絶四, 毋意, 毋必, 毋固, 毋我.`
- 공자에게는 없는 네 가지가 있었다. 근거 없이 추측하지 않았다. 반드시 그러해야 한다고 하지 않았다. 고집하는 바가 없었다. 자기 중심적이지 않았다.
  - 자기를 버려라

`05. 文王旣沒, 文不在玆乎? 天之未喪斯文也, 匡人其如予何?`
- 문왕은 이미 돌아가셨지만, 도는 나에게 있지 않느냐? 하늘이 이 도를 없애려하지 않으니 광사람들이 나에게 어찌하겠는가?
  - 자기 소명을 알고 살아간다는 것

`07. 吾有知乎哉? 無知也. 有鄙夫問於我, 空空如也. 我叩其兩端而竭焉.`
- 내가 아는 것이 있는가? 아는 것이 없다. 비천한 사람이 나에게 와 묻는다면 그에게 든 것이 없어 어리석더라도 나는 모든 이치를 다하여 말해줄 것이다.
  - 나는 아는 것이 없다.

`09. 子見齊衰者冕衣裳者與瞽者, 見之, 雖少必作, 過之必趨.`
- 공자는 상복을 입은사람. 예관을 쓰고 관복 입은 사람, 눈먼 사람을 보면 비록 그가 어리더라도 반드시 자리에서 일어났다. 그 앞을 지날 때는 반드시 종종걸음을 걸었다.
  - 다른 사람의 처지에 공감할 줄 알아야

`13. 君子居之, 何陋之有?`
- 군자가 사는 곳이 어찌 비루하겠는가?
  - 내가 있는 곳을 밝히는 등불이 되어라

`16. 逝者如斯夫! 不舍晝夜.`
- 가는 것이 마치 이 물과 같구나. 밤낮으로 쉬지 않고 흘러가는구나
  - 때를 놓치지 마라

`17. 吾未見好德如好色者也.`
- 덕을 좋아하기를 여색을 좋아하듯 하는 사람을 보지 못했다.
  - 본능적으로 덕을 향하라

`18. 譬如爲山, 未成一簣, 止, 吾止也. 譬如平地, 雖覆一簣, 進, 吾往也.`
- 배움이란 비유하자면 산을 만드는 데 한 삼태기를 이루지 못하고 그치는 것이 바로 나다. 평지에 한 삼태기 흙만 쏟았더라도 계속해 나아가는 것도 바로 나다.
  - 모든 것은 나에게 달려 있다.

`21. 苗而不秀者, 有矣夫! 秀而不實者, 有矣夫!`
- 싹이 돋았으나 꽃피우지 못하는 것이 있따. 꽃을 피웠지만 열매 맺지 못하는 것이 있다.
  - 그치지 말고 나아가라

`22. 後生可畏, 焉知來者之不如今也? 四十五十而無聞焉, 斯亦不足畏也已.`
- 젊은이들은 경외할 만하다. 어찌 장래에 그들이 지금보다 못하다고 알 수 있는가? 하지만 사십, 오십에 이르러서도 그 이름을 들을 수 없다면 이 또한 경회할 것이 못 된다.
  - 잠재력을 현실로 이루어내지 못하면

`24. 主忠信, 毋友不如己者, 過則勿憚改.`
- 충성을 다하고 신의를 지키는 것을 주된 원칙으로 삼아라. 인격이 나만 같지 못한 사람과 벗하지 말라. 허물이 있으면 고치는 것을 두려워하지 말라.
  - 나보다 뛰어난 인격을 가진 사람을 친구로 두라.,

`25. 三軍可奪帥也, 匹夫不可奪志也.`
- 대군의 장수를 빼앗을 수 있지만, 한 사람의 의지는 빼앗을 수 없다.
  - 사람에게 가장 중요한 것은 의지다.

`27. 歲寒然後 知松柏之後彫也.`
- 추워진 후에야 소나무, 잣나무가 늦게 시드는 것을 알 수 있다.
  - 이익 앞에서 진짜가 가려진다.

`28. 知者不惑, 仁者不憂, 勇者不懼.`
- 지혜로운 사람은 미혹되지 않는다. 인한 사람은 근심하지 않는다. 용기 있는 사람은 두려워하지 않는다.
  - 그럼에도 불구하고 하는 것

`30. 唐棣之華, 偏其反而. 豈不爾思? 室是遠而.” 子曰, “未之思也, 夫何遠之有?`
- 자두꽃이 나부끼네. 어찌 그대를 생각하지 않겠는가? 집이 너무 멀다오. 생각하지 않은 것이다. 생각했다면 어찌 먼 것이 이유가 되겠는가?


<hr/>

## `향당`

`08. 唯酒無量, 不及亂. 食不語, 寢不言.`
- 오직 술은 양을 제한하지 않았다. 하지만 취해서 어지러움에 이르지는 않았다. 식사할 때는 말하지 않고, 잘 때 말하지 않았다.
  - 항상 깨어서 자신을 살펴라

`09. 席不正, 不坐.`
- 자리가 바르지 않으면 앉지 않았다.
  - 앉을 자리가 바른지 살펴보라

`16. 寢不尸, 居不容`
- 공자는 잘 때 시체처럼 눕지 않았고, 집에서는 겉모습을 꾸미지 않았다.
  - 평소에도 몸가짐에 주의한다.

`18. 色斯擧矣, 翔而後集.`
- 새도 사람의 안색을 살피고 빙 돌아 날다가 나무에 앉는다.
  - 처세에는 눈치가 있어야 한다.


<hr/>

## `선진`

`11. 未能事人, 焉能事鬼? 未知生, 焉知死?`
- 능히 사람을 섬기지 못한다면 어찌 귀신을 섬기겠느냐? 삶을 알지 못한다면 어찌 죽음을 알겠느냐?
  - 눈앞의 사람과 삶이 우선이다.

`13. 夫人不言, 言必有中.`
- 이 사람은 말을 않을지언정, 말을 하면 반드시 이치에 합당하다.
  - 말을 이치에 맞게 하라

`15. 過猶不及.`
- 지나친 것은 미치지 못하는 것과 다름이 없다.
  - 지나친 것은 미치지 못함과 같다

`18. 回也其庶乎, 屢空.`
- 안회는 도에 가까운데, 자주 곤궁하구나
  - 이상과 현실은 모두 중요하다.

`19. 子張問善人之道. 子曰, “不踐迹, 亦不入於室.”`
- 자장이 선인의 도를 물었다. 공자 : 옛 사람들의 발자취를 밟지 않으면 심오한 경지에 들어가지 못한다.
  - 반드시 배워야 한다.

`20. 論篤是與, 君子者乎? 色莊者乎?`
- 사람들은 말이 독실한 자를 칭찬하는데, 그가 진정한 군자인가? 외모만 꾸미는 자인가?
  - 사람은 쉽게 판단할 수 없다.

`21. 求也退, 故進之, 由也兼人, 故退之.`
- 염유는 물러서려고 하니 나아가라 했다. 자로는 남들보다 지나치니 물러서라 했다.
  - 개인의 특성에 맞게 가르쳐야 한다.


`23. 所謂大臣者, 以道事君, 不可則止.`
- 이른바 큰 신하라고 할 수 있는 자는 도로써 임금을 섬기다가 그것이 불가능하게 되면 물라나는 사람이다.
  - 이치에 맞지 않으면 그만두어야 한다.

`24. 是故惡夫佞者.`
- 나는 말주변이 있는 자를 미워한다.
  - 배움보다 말주변이 앞서지 마라

<hr/>

### `안연`

- [顔淵第十二]01. 顔淵問仁. 子曰, “克己復禮爲仁. 一日克己復禮, 天下歸仁焉. 爲仁由己, 而由人乎哉?” 顔淵曰, “請問其目.” 子曰, “非禮勿視, 非禮勿聽, 非禮勿言, 非禮勿動.” 顔淵曰, “回雖不敏, 請事斯語矣.”
- [顔淵第十二]02. 仲弓問仁. 子曰, “出門如見大賓, 使民如承大祭. 己所不欲, 勿施於人. 在邦無怨, 在家無怨.” 仲弓曰, “雍雖不敏, 請事斯語矣.”
- [顔淵第十二]03. 司馬牛問仁. 子曰, “仁者, 其言也訒.” 曰, “其言也訒, 斯謂之仁已乎?” 子曰, “爲之難, 言之得無訒乎?”
- [顔淵第十二]04. 司馬牛問君子. 子曰, “君子不憂不懼.” 曰, “不憂不懼, 斯謂之君子已乎?” 子曰, “內省不疚, 夫何憂何懼?”
- [顔淵第十二]05. 司馬牛憂曰, “人皆有兄弟, 我獨亡.” 子夏曰, “商聞之矣, 死生有命, 富貴在天. 君子敬而無失, 與人恭而有禮. 四海之內, 皆兄弟也, 君子何患乎無兄弟也?”
- [顔淵第十二]06. 子張問明. 子曰, “浸潤之譖, 膚受之愬, 不行焉, 可謂明也已矣. 浸潤之譖, 膚受之愬, 不行焉, 可謂遠也已矣.”
- [顔淵第十二]07. 子貢問政. 子曰, “足食, 足兵, 民信之矣.” 子貢曰, “必不得已而去, 於斯三者何先?” 曰, “去兵.” 子貢曰, “必不得已而去, 於斯二者何先?” 曰, “去食. 自古皆有死, 民無信不立.”
- [顔淵第十二]08. 棘子成曰, “君子質而已矣, 何以文爲?” 子貢曰, “惜乎, 夫子之說君子也! 駟不及舌. 文猶質也, 質猶文也. 虎豹之鞹猶犬羊之鞹.”
- [顔淵第十二]09. 哀公問於有若曰, “年饑, 用不足, 如之何?” 有若對曰, “盍徹乎?” 曰, “二, 吾猶不足, 如之何其徹也?” 對曰, “百姓足, 君孰與不足? 百姓不足, 君孰與足?”
- [顔淵第十二]10. 子張問崇德辨惑. 子曰, “主忠信, 徙義, 崇德也. 愛之欲其生, 惡之欲其死. 旣欲其生, 又欲其死, 是惑也. ‘誠不以富, 亦祗以異.’”
- [顔淵第十二]11. 齊景公問政於孔子. 孔子對曰, “君君, 臣臣, 父父, 子子.” 公曰, “善哉! 信如君不君, 臣不臣, 父不父, 子不子, 雖有粟, 吾得而食諸?”
- [顔淵第十二]12. 子曰, “片言可以折獄者, 其由也與?” 子路無宿諾.
- [顔淵第十二]13. 子曰, “聽訟, 吾猶人也. 必也使無訟乎!”
- [顔淵第十二]14. 子張問政. 子曰, “居之無倦, 行之以忠.”
- [顔淵第十二]15. 子曰, “博學於文, 約之以禮, 亦可以弗畔矣夫!”
- [顔淵第十二]16. 子曰, “君子成人之美, 不成人之惡. 小人反是.”
- [顔淵第十二]17. 季康子問政於孔子. 孔子對曰, “政者, 正也. 子帥以正, 孰敢不正?”
- [顔淵第十二]18. 季康子患盜, 問於孔子. 孔子對曰, “苟子之不欲, 雖賞之不竊.”
- [顔淵第十二]19. 季康子問政於孔子曰, “如殺無道, 以就有道, 何如?” 孔子對曰, “子爲政, 焉用殺? 子欲善而民善矣. 君子之德風, 小人之德草. 草上之風, 必偃.”
- [顔淵第十二]20. 子張問, “士何如斯可謂之達矣?” 子曰, “何哉, 爾所謂達者?” 子張對曰, “在邦必聞, 在家必聞.” 子曰, “是聞也, 非達也. 夫達也者, 質直而好義, 察言而觀色, 慮以下人. 在邦必達, 在家必達. 夫聞也者, 色取仁而行違, 居之不疑. 在邦必聞, 在家必聞.”
- [顔淵第十二]21. 樊遲從遊於舞雩之下, 曰, “敢問崇德, 脩慝, 辨惑.” 子曰, “善哉問! 先事後得, 非崇德與? 攻其惡, 無攻人之惡, 非脩慝與? 一朝之忿, 忘其身以及其親, 非惑與?”
- [顔淵第十二]22. 樊遲問仁. 子曰, “愛人.” 問知. 子曰, “知人.” 樊遲未達. 子曰, “擧直錯諸枉, 能使枉者直.” 樊遲退, 見子夏曰, “鄕也吾見於夫子而問知, 子曰, ‘擧直錯諸枉, 能使枉者直’, 何謂也?” 子夏曰, “富哉言乎! 舜有天下, 選於衆, 擧皐陶, 不仁者遠矣. 湯有天下, 選於衆, 擧伊尹, 不仁者遠矣.”
- [顔淵第十二]23. 子貢問友. 子曰, “忠告而善道之, 不可則止, 毋自辱焉.”
- [顔淵第十二]24. 曾子曰, “君子以文會友, 以友輔仁.”

<hr/>

### `자로`


`子路第十三`

- [子路第十三]01. 子路問政. 子曰, “先之勞之.” 請益. 曰, “無倦.”
- [子路第十三]02. 仲弓爲季氏宰, 問政. 子曰, “先有司, 赦小過, 擧賢才.” 曰, “焉知賢才而擧之?” 曰, “擧爾所知. 爾所不知, 人其舍諸?”
- [子路第十三]03. 子路曰, “衛君待子而爲政, 子將奚先?” 子曰, “必也正名乎!” 子路曰, “有是哉, 子之迂也! 奚其正?” 子曰, “野哉, 由也! 君子於其所不知, 蓋闕如也. 名不正, 則言不順, 言不順, 則事不成, 事不成, 則禮樂不興, 禮樂不興, 則刑罰不中, 刑罰不中, 則民無所錯手足. 故君子名之必可言也, 言之必可行也. 君子於其言, 無所苟而已矣.”
- [子路第十三]04. 樊遲請學稼. 子曰, “吾不如老農.” 請學爲圃. 曰, “吾不如老圃.” 樊遲出. 子曰, “小人哉, 樊須也! 上好禮, 則民莫敢不敬, 上好義, 則民莫敢不服, 上好信, 則民莫敢不用情. 夫如是, 則四方之民襁負其子而至矣, 焉用稼?”
- [子路第十三]05. 子曰, “誦詩三百, 授之以政, 不達, 使於四方, 不能專對, 雖多, 亦奚以爲?”
- [子路第十三]06. 子曰, “其身正, 不令而行, 其身不正, 雖令不從.”
- [子路第十三]07. 子曰, “魯衛之政, 兄弟也.”
- [子路第十三]08. 子謂衛公子荊, “善居室. 始有, 曰, ‘苟合矣.’ 少有, 曰, ‘苟完矣.’ 富有, 曰, ‘苟美矣.’”
- [子路第十三]09. 子適衛, 冉有僕. 子曰, “庶矣哉!” 冉有曰, “旣庶矣, 又何加焉?” 曰, “富之.” 曰, “旣富矣, 又何加焉?” 曰, “敎之.”
- [子路第十三]10. 子曰, “苟有用我者, 期月而已可也, 三年有成.”
- [子路第十三]11. 子曰, “‘善人爲邦百年, 亦可以勝殘去殺矣.’ 誠哉是言也!”
- [子路第十三]12. 子曰, “如有王者, 必世而後仁.”
- [子路第十三]13. 子曰, “苟正其身矣, 於從政乎何有? 不能正其身, 如正人何?”
- [子路第十三]14. 冉子退朝. 子曰, “何晏也?” 對曰, “有政.” 子曰, “其事也. 如有政, 雖不吾以, 吾其與聞之.”
- [子路第十三]15. 定公問, “一言而可以興邦, 有諸?” 孔子對曰, “言不可以若是其幾也. 人之言曰, ‘爲君難, 爲臣不易.’ 如知爲君之難也, 不幾乎一言而興邦乎?” 曰, “一言而喪邦, 有諸?” 孔子對曰, “言不可以若是其幾也. 人之言曰, ‘予無樂乎爲君, 唯其言而莫予違也.’ 如其善而莫之違也, 不亦善乎? 如不善而莫之違也, 不幾乎一言而喪邦乎?”
- [子路第十三]16. 葉公問政. 子曰, “近者說, 遠者來.”
- [子路第十三]17. 子夏爲莒父宰, 問政. 子曰, “無欲速, 無見小利. 欲速, 則不達, 見小利, 則大事不成.”
- [子路第十三]18. 葉公語孔子曰, “吾黨有直躬者, 其父攘羊, 而子證之.” 孔子曰, “吾黨之直者異於是, 父爲子隱, 子爲父隱. 直在其中矣.”
- [子路第十三]19. 樊遲問仁. 子曰, “居處恭, 執事敬, 與人忠. 雖之夷狄, 不可棄也.”
- [子路第十三]20. 子貢問曰, “何如斯可謂之士矣?” 子曰, “行己有恥, 使於四方, 不辱君命, 可謂士矣.” 曰, “敢問其次.” 曰, “宗族稱孝焉, 鄕黨稱弟焉.” 曰, “敢問其次.” 曰, “言必信, 行必果, 硜硜然小人哉! 抑亦可以爲次矣.” 曰, “今之從政者何如?” 子曰, “噫! 斗筲之人, 何足算也?”
- [子路第十三]21. 子曰, “不得中行而與之, 必也狂狷乎! 狂者進取, 狷者有所不爲也.”
- [子路第十三]22. 子曰, “南人有言曰, ‘人而無恆, 不可以作巫醫.’ 善夫!” “不恆其德, 或承之羞.” 子曰, “不占而已矣.”
- [子路第十三]23. 子曰, “君子和而不同, 小人同而不和.”
- [子路第十三]24. 子貢問曰, “鄕人皆好之, 何如?” 子曰, “未可也.” “鄕人皆惡之, 何如?” 子曰, “未可也, 不如鄕人之善者好之, 其不善者惡之.”
- [子路第十三]25. 子曰, “君子易事而難說也. 說之不以道, 不說也, 及其使人也, 器之. 小人難事而易說也. 說之雖不以道, 說也, 及其使人也, 求備焉.”
- [子路第十三]26. 子曰, “君子泰而不驕, 小人驕而不泰.”
- [子路第十三]27. 子曰, “剛　毅　木　訥近仁.”
- [子路第十三]28. 子路問曰, “何如斯可謂之士矣?” 子曰, “切切偲偲, 怡怡如也, 可謂士矣. 朋友切切偲偲, 兄弟怡怡.”
- [子路第十三]29. 子曰, “善人敎民七年, 亦可以卽戎矣.”
- [子路第十三]30. 子曰, “以不敎民戰, 是謂棄之.”


<hr/>

### `헌문`

- [憲問第十四]01. 憲問恥. 子曰, “邦有道, 穀, 邦無道, 穀, 恥也.”
- [憲問第十四]02. “克伐怨欲不行焉, 可以爲仁矣?” 子曰, “可以爲難矣, 仁則吾不知也.”
- [憲問第十四]03. 子曰, “士而懷居, 不足以爲士矣.”
- [憲問第十四]04. 子曰, “邦有道, 危言危行, 邦無道, 危行言孫.”
- [憲問第十四]05. 子曰, “有德者必有言, 有言者不必有德. 仁者必有勇, 勇者不必有仁.”
- [憲問第十四]06. 南宮适問於孔子曰, “羿善射, 奡盪舟, 俱不得其死然. 禹稷躬稼而有天下.” 夫子不荅. 南宮适出, 子曰, “君子哉若人! 尙德哉若人!”
- [憲問第十四]07. 子曰, “君子而不仁者有矣夫, 未有小人而仁者也.”
- [憲問第十四]08. 子曰, “愛之, 能勿勞乎? 忠焉, 能勿誨乎?”
- [憲問第十四]09. 子曰, “爲命, 裨諶草創之, 世叔討論之, 行人子羽脩飾之, 東里子産潤色之.”
- [憲問第十四]10. 或問子産. 子曰, “惠人也.” 問子西. 曰, “彼哉! 彼哉!” 問管仲. 曰, “人也. 奪伯氏騈邑三百, 飯疏食, 沒齒無怨言.”
- [憲問第十四]11. 子曰, “貧而無怨難, 富而無驕易.”
- [憲問第十四]12. 子曰, “孟公綽爲趙魏老則優, 不可以爲滕薛大夫.”
- [憲問第十四]13. 子路問成人. 子曰, “若臧武仲之知, 公綽之不欲, 卞莊子之勇, 冉求之藝, 文之以禮樂, 亦可以爲成人矣.” 曰, “今之成人者何必然? 見利思義, 見危授命, 久要不忘平生之言, 亦可以爲成人矣.”
- [憲問第十四]14. 子問公叔文子於公明賈曰, “信乎, 夫子不言, 不笑, 不取乎?” 公明賈對曰, “以告者過也. 夫子時然後言, 人不厭其言, 樂然後笑, 人不厭其笑, 義然後取, 人不厭其取.” 子曰, “其然? 豈其然乎?”
- [憲問第十四]15. 子曰, “臧武仲以防求爲後於魯, 雖曰不要君, 吾不信也.”
- [憲問第十四]16. 子曰, “晉文公譎而不正, 齊桓公正而不譎.”
- [憲問第十四]17. 子路曰, “桓公殺公子糾, 召忽死之, 管仲不死.” 曰, “未仁乎?” 子曰, “桓公九合諸侯, 不以兵車, 管仲之力也. 如其仁, 如其仁.”
- [憲問第十四]18. 子貢曰, “管仲非仁者與? 桓公殺公子糾, 不能死, 又相之.” 子曰, “管仲相桓公, 霸諸侯, 一匡天下, 民到于今受其賜. 微管仲, 吾其被髮左衽矣. 豈若匹夫匹婦之爲諒也, 自經於溝瀆而莫之知也?”
- [憲問第十四]19. 公叔文子之臣大夫僎與文子同升諸公. 子聞之, 曰, “可以爲文矣.”
- [憲問第十四]20. 子言衛靈公之無道也, 康子曰, “夫如是, 奚而不喪?” 孔子曰, “仲叔圉治賓客, 祝鮀治宗廟, 王孫賈治軍旅. 夫如是, 奚其喪?”
- [憲問第十四]21. 子曰, “其言之不怍, 則爲之也難.”
- [憲問第十四]22. 陳成子弑簡公. 孔子沐浴而朝, 告於哀公曰, “陳恆弑其君, 請討之.” 公曰, “告夫三子!” 孔子曰, “以吾從大夫之後, 不敢不告也. 君曰告夫三子者!” 之三子告, 不可. 孔子曰, “以吾從大夫之後, 不敢不告也.”
- [憲問第十四]23. 子路問事君. 子曰, “勿欺也, 而犯之.”
- [憲問第十四]24. 子曰, “君子上達, 小人下達.”
- [憲問第十四]25. 子曰, “古之學者爲己, 今之學者爲人.”
- [憲問第十四]26. 蘧伯玉使人於孔子. 孔子與之坐而問焉, 曰, “夫子何爲?” 對曰, “夫子欲寡其過而未能也.” 使者出. 子曰, “使乎! 使乎!”
- [憲問第十四]27. 子曰, “不在其位, 不謀其政.”
- [憲問第十四]28. 曾子曰, “君子思不出其位.”
- [憲問第十四]29. 子曰, “君子恥其言而過其行.”
- [憲問第十四]30. 子曰, “君子道者三, 我無能焉, 仁者不憂, 知者不惑, 勇者不懼.” 子貢曰, “夫子自道也.”
- [憲問第十四]31. 子貢方人. 子曰, “賜也賢乎哉? 夫我則不暇.”
- [憲問第十四]32. 子曰, “不患人之不己知, 患其不能也.”
- [憲問第十四]33. 子曰, “不逆詐, 不億不信, 抑亦先覺者, 是賢乎!”
- [憲問第十四]34. 微生畝謂孔子曰, “丘何爲是栖栖者與? 無乃爲佞乎?” 孔子曰, “非敢爲佞也, 疾固也.”
- [憲問第十四]35. 子曰, “驥不稱其力, 稱其德也.”
- [憲問第十四]36. 或曰, “以德報怨, 何如?” 子曰, “何以報德? 以直報怨, 以德報德.”
- [憲問第十四]37. 子曰, “莫我知也夫! 子貢曰, “何爲其莫知子也?” 子曰, “不怨天, 不尤人, 下學而上達. 知我者其天乎!”
- [憲問第十四]38. 公伯寮愬子路於季孫. 子服景伯以告, 曰, “夫子固有惑志於公伯寮, 吾力猶能肆諸市朝.” 子曰, “道之將行也與, 命也, 道之將廢也與, 命也. 公伯寮其如命何!”
- [憲問第十四]39. 子曰, “賢者辟世, 其次辟地, 其次辟色, 其次辟言.”
- [憲問第十四]40. 子曰, “作者七人矣.”
- [憲問第十四]41. 子路宿於石門. 晨門曰, “奚自?” 子路曰, “自孔氏.” 曰, “是知其不可而爲之者與?”
- [憲問第十四]42. 子擊磬於衛, 有荷蕢而過孔氏之門者, 曰, “有心哉, 擊磬乎!” 旣而曰, “鄙哉, 硜硜乎! 莫己知也, 斯己而已矣. 深則厲, 淺則揭.” 子曰, “果哉! 末之難矣.”
- [憲問第十四]43. 子張曰, “書云, ‘高宗諒陰, 三年不言.’ 何謂也?” 子曰, “何必高宗, 古之人皆然. 君薨, 百官總己以聽於冢宰三年.”
- [憲問第十四]44. 子曰, “上好禮, 則民易使也.”
- [憲問第十四]45. 子路問君子. 子曰, “脩己以敬.” 曰, “如斯而已乎?” 曰, “脩己以安人.” 曰, “如斯而已乎?” 曰, “脩己以安百姓. 脩己以安百姓, 堯舜其猶病諸?”
- [憲問第十四]46. 原壤夷俟. 子曰, “幼而不孫弟, 長而無述焉, 老而不死, 是爲賊.” 以杖叩其脛.
- [憲問第十四]47. 闕黨童子將命. 或問之曰, “益者與?” 子曰, “吾見其居於位也, 見其與先生並行也. 非求益者也, 欲速成者也.”

<hr/>

### `위령공`

`01. 君子固窮, 小人窮斯濫矣`
- 군자도 곤궁해지기 마련이다. 소인은 곤궁해지면 별의별 짓을 다 한다.
  - 고난을 당했을 때 그 사람의 그릇이 드러난다.

`02. 一以貫之.`
- 하나의 원리로 모든 것을 꿰뚫는다.
  - 외우지 말고 이치를 깨우쳐라

`05. 言忠信, 行篤敬`
- 말은 충성스럽고 믿음이 가게 하라, 행동은 진심으로 신중하게 하라
  - 말과 행동을 하는 정도

`07. 可與言而不與言, 失人, 不可與言而與之言, 失言. 知者不失人, 亦不失言.`
- 더불어 대화할 만한데 같이 말하지 않으면 사람을 잃는다. 더불어 대화할 만하지 않는데 같이 말하면 말을 잃는다. 지혜로운 사람은 사람도, 말도 잃지 않는다.
  - 더불어 대화할 만한 사람을 구분하라

`09. 工欲善其事, 必先利其器. 居是邦也, 事其大夫之賢者, 友其士之仁者.`
- 장인이 일을 잘하려면, 반드시 먼저 도구를 날카롭게 한다. 어느 나라에 살든 대부 중 현명한 이를 섬기고, 선비 중 인한 이를 벗삼아라
  - 주변에 어떤 이가 있는지도 중요하다.

`11. 人無遠慮, 必有近憂.`
- 사람이 멀리까지 생각하지 않으면, 반드시 가까운 근심이 있다.
  - 멀리까지 내다보라

`14. 躬自厚而薄責於人, 則遠怨矣.`
- 자기 잘못을 엄격하게 책망하고, 다른 사람의 잘못을 가볍게 책망하면, 원망이 멀어진다.
  - 원망을 사지 않을 정도로 책망하라

`15. 不曰如之何, 如之何者, 吾末如之何也已矣.`
- 어찌할 것인가? 어찌할 것인가? 말하지 않는 자는 나도 어찌할 방법이 없다.
  - 스스로 깊이 생각하라

`16. 羣居終日, 言不及義, 好行小慧, 難矣哉!`
- 종일 여러 사람이 모여 말하는 것이 의로운 바가 없고, 잔꾀 부리고 재간 자랑이나 좋아한다면 덕에 들기 어렵다.
  - 무엇을 위해 모일 것인가

`17. 君子義以爲質, 禮以行之, 孫以出之, 信以成之. 君子哉!`
- 군자는 의를 바탕 삼고, 예에 맞게 행동하고, 겸손하게 표현하고, 신실한 태도로 언행을 완성한다. 이런 사람이 군자라 할 수 있다.
  - 의를 바탕으로 삼아라
`18. 君子病無能焉, 不病人之不己知也.`
- 군자는 자기 능력이 부족함을 걱정하고, 다른 사람이 자기를 알아주지 않는 것을 걱정하지 않는다.
  - 헛된 명성을 추구하지 말라

`20. 君子求諸己, 小人求諸人.`
- 군자는 자기를 나무라고, 소인은 다른 사람을 나무란다. 
  - 자신의 삶을 책임져라

`21. 君子矜而不爭, 羣而不黨.`
- 군자는 몸가짐을 엄숙하게 하면서 다투지 않는다. 화목하게 지내면서 파벌을 만들지 않는다.
  - 파벌을 만들지 마라

`22. 君子不以言擧人, 不以人廢言.`
- 군자는 말만 듣고 사람을 등용하지 않으며, 사람만 보고 그의 말까지 버리지 않는다.
  - 있는 그대로 바라보고 판단하라

`26. 巧言亂德. 小不忍, 則亂大謀.`
- 간교한 말은 덕을 어지럽히고, 작은 것은 참지 못하면 큰일을 망치게 된다.
  - 간교한 말에 흔들리지 말라

`27. 衆惡之, 必察焉, 衆好之, 必察焉.`
- 여러 사람이 미워하더라도 반드시 살펴보아라, 여러 사람이 좋아하더라도 반드시 살펴보아라.
  - 사람은 반드시 직접 보고 살펴라

`29. 過而不改, 是謂過矣.`
- 허물을 저지르고도 고치지 않는다면 이것이 바로 허물이다.
  - 허물을 고치지 않는 것이 진짜 허물이다.

`30. 吾嘗終日不食, 終夜不寢, 以思無益, 不如學也.`
- 내가 일찍이 종일 먹지 않고, 밤새워 잠자리에 들지 않고, 생각해봤으나 얻는 것이 없었다. 배우는 것만 같지 않았다.
  - 생각만 하지 말고 배워야 한다.

`32. 知及之, 仁不能守之, 雖得之, 必失之.`
- 재능과 지혜가 충분하더라도 인덕이 그 자리를 지킬 정도가 되지 않으면, 비록 그 지위를 얻었다 하더라도 반드시 잃게 된다.
  - 사욕으로 지위를 잃는다.

`35. 當仁, 不讓於師.`
- 인을 깨닫고 행하는 것에 있어서는, 스승에게조차 양보하지 않는다.
  - 꼭 해야 할 일은 양보하지 마라

`36. 君子貞而不諒.`
- 군자는 바르고 굳세지만, 시비를 가리지 않고 자기 믿음만 고집하지는 않는다.
  - 고집불통이 되지 마라

`38. 有敎無類.`
- 가르침을 공평하게 하면 구분이 없어진다
  - 공평하게 가르쳐라 

`39. 道不同, 不相爲謀.`
- 뜻이 같지 않으면 일을 함께 도모할 수 없다.
  - 뜻이 같아야 함께 할 수 있다.

`40. 辭達而已矣.”
- 글이란, 뜻을 잘 전달하기만 하면 된다.
  - 글은 간결하게 써라

<hr/>

### `계씨`

`04. 益者三友, 損者三友. 友直, 友諒, 友多聞, 益矣. 友便辟, 友善柔, 友便佞, 損矣.`
- 유익한 친구에는 세 부류가 있고, 해가 되는 친구에도 세 부류가 있다. 정직한 사람, 진실한 사람, 박학다식한 사람을 친구로 삼으면 유익하다. 겉모습만 꾸미고 곧지 않은 사람, 아첨과 아양을 잘 떠는 사람, 말만 잘하고 내실이 없는 사람을 친구로 삼으면 해가 된다.
  - 친구를 신중하게 사귀어라

`07. 君子有三戒, 少之時, 血氣未定, 戒之在色, 及其壯也, 血氣方剛, 戒之在鬪, 及其老也, 血氣旣衰, 戒之在得.`
- 군자는 세 가지를 경계해야 한다. 젊을 때는 혈기가 안정되지 않아 색욕을 경계해야 한다. 장년기에는 혈기가 굳세고 강해 싸움을 경계해야 한다. 노년기에는 혈기가 이미 쇠해 욕심을 경계해야 한다.
  - 욕망을 경계하라
  
`09. 生而知之者上也, 學而知之者次也, 困而學之, 又其次也, 困而不學, 民斯爲下矣.`
- 나면서부터 아는자는 상등이다. 배워서 아는 자는 그 다음이다. 곤란함에 처해 배우는 자는 또 그 다음이다. 곤란함에 처해서도 배우지 않으면 사람의 등급 중 이것이 가장 낮다
  - 항상 배우려는 자세를 가져라

`11. 見善如不及, 見不善如探湯.`
- 선을 행할 기회를 만나면 따라가지 못하는 듯하고, 선하지 못한 상황에 빠지면 끓는 물을 더듬는 듯하라.
  - 선한 것을 좇아라
  
<hr/>

## `양화`

`02. 性相近也, 習相遠也.`
- 사람이 타고난 본성은 서로 가까우나, 습성이 달라 서로 멀어진다.
  - 후천적인 습관이 중요하다.
  
`06. 恭寬信敏惠. 恭則不侮, 寬則得衆, 信則人任焉, 敏則有功, 惠則足以使人.`
- 공손하면 모욕을 당하지 않는다. 관대하면 사람들의 지지를 받는다. 신실하면 사람들의 신뢰를 얻는다. 민첩하면 공을 이룰 수 있다. 은혜를 베풀면 사람을 부릴 수 있다.
  - 인에 이르는 다섯 가지 덕

`12. 色厲而內荏, 譬諸小人, 其猶穿窬之盜也與?`
- 겉으로 위엄 있는 척하고 속이 유약한 사람은 일반 소인에게 비유한다면 벽을 뚫고 담을 넘는 좀 도둑과 같다.
  - 겉으로만 꾸미지 마라

`14. 道聽而塗說, 德之棄也.`
- 길에서 들은 말을 길에서 전하는 것은 덕을 버리는 것이다.
  - 길에서 들은 말을 옮기지 마라

`18. 惡利口之覆邦家者.`
- 나는 말 재주로 나라를 뒤집는 것을 미워한다.
  - 말 재주 좋은 자가 나라를 망칠 수 있다.

`19. 予欲無言, 天何言哉? 四時行焉, 百物生焉, 天何言哉?`
- 나는 말을 아니 하고자 한다. 하늘이 무슨 말을 하는가? 사시가 운행하고, 뭇 생명이 나서 자라지만, 하늘이 무슨 말을 하던가?
  - 스스로 깨우쳐라

`22. 飽食終日, 無所用心, 難矣哉!`
- 종일토록 배불리 먹기만 하고, 어떤 일에도 마음을 쓰지 않으면 큰일을 하기 어렵다.
  - 마음은 쓰기 위해 있는 것이다.

<hr/>

## `미자`

`06. 吾非斯人之徒與而誰與? 天下有道, 丘不與易也.”`
- 내가 이 세상의 사람과 살지 않으면 누구와 더불어 살겠는가? 천하에 도가 있었다면, 내가 세상을 바꾸려 하지 않았을 것이다.
  - 세상 사람과 더불어 살겠다.

`10. 周公謂魯公曰, “君子不施其親, 不使大臣怨乎不以. 故舊無大故, 則不棄也. 無求備於一人!`
- 군자는 자기 친족을 버리지 않는다. 대신으로 하여금 자기를 써주지 않음을 원망하게 하지 않는다. 오랜 친구는 큰 죄가 없으면 버리지 않는다. 한 사람에게 모두 갖추기를 구하지 않는다.
  - 군자가 사람을 대하는 법

<hr/>

## `자장`

`06. 子夏曰, “博學而篤志, 切問而近思, 仁在其中矣.”`
- 널리 배우고 뜻을 독힐히 하라. 절실하게 묻고 가까운 것부터 생각하라. 인이 가운데 있다.

`08. 子夏曰, “小人之過也必文.”`
- 소인은 잘못이 있으면 반드시 꾸며댄다.
  - 잘못을 저지르고 변명하지 마라

`10. 君子信而後勞其民, 未信, 則以爲厲己也. 信而後諫, 未信, 則以爲謗己也.`
- 군자는 신뢰를 얻은 뒤에 그 백성을 수고롭게 해야 한다. 그렇지 않으면 백성들은 자기들을 학대한다고 여긴다. 윗사람에게는 신뢰를 얻은 뒤에 간해야 한다. 그렇지 않으면 윗사람은 자기를 헐 뜯는다고 여긴다.
  - 먼저 신뢰를 얻어라

`22. 夫子焉不學? 而亦何常師之有?”`
- 공자가 어디에선들 배우지 않으셨겠는가? 또 스승이 꼭 있을 필요가 있겠는가?
  - 모든 것이 배움이 되고, 모두가 스승이다.

<hr/>

## `요왈`

`01. 允執其中`
- 진실로 중용의 도리를 따르라.
  - 중용의 도를 받들어라

<hr/>


## 원문 내용

`學而第一`

- [學而第一]01. 子曰, “學而時習之, 不亦說乎? 有朋自遠方來, 不亦樂乎? 人不知而不慍, 不亦君子乎?”
- [學而第一]02. 有子曰, “其爲人也孝弟, 而好犯上者, 鮮矣, 不好犯上, 而好作亂者, 未之有也. 君子務本, 本立而道生. 孝弟也者, 其爲仁之本與!”
- [學而第一]03. 子曰, “巧言令色, 鮮矣仁!”
- [學而第一]04. 曾子曰, “吾日三省吾身, 爲人謀而不忠乎? 與朋友交而不信乎? 傳不習乎?”
- [學而第一]05. 子曰, “道千乘之國, 敬事而信, 節用而愛人, 使民以時.”
- [學而第一]06. 子曰, “弟子, 入則孝, 出則悌, 謹而信, 汎愛衆, 而親仁. 行有餘力, 則以學文.”
- [學而第一]07. 子夏曰, “賢賢易色, 事父母, 能竭其力, 事君, 能致其身, 與朋友交, 言而有信. 雖曰未學, 吾必謂之學矣.”
- [學而第一]08. 子曰, “君子不重, 則不威, 學則不固. 主忠信. 無友不如己者. 過則勿憚改.”
- [學而第一]09. 曾子曰, “愼終追遠, 民德歸厚矣.”
- [學而第一]10. 子禽問於子貢曰, “夫子至於是邦也, 必聞其政, 求之與? 抑與之與?” 子貢曰, “夫子溫良恭儉讓以得之. 夫子之求之也, 其諸異乎人之求之與?”
- [學而第一]11. 子曰, “父在觀其志, 父沒觀其行, 三年無改於父之道, 可謂孝矣.”
- [學而第一]12. 有子曰, “禮之用, 和爲貴. 先王之道, 斯爲美, 小大由之. 有所不行, 知和而和, 不以禮節之, 亦不可行也.”
- [學而第一]13. 有子曰, “信近於義, 言可復也. 恭近於禮, 遠恥辱也. 因不失其親, 亦可宗也.”
- [學而第一]14. 子曰, “君子食無求飽, 居無求安, 敏於事而愼於言, 就有道而正焉, 可謂好學也已.”
- [學而第一]15. 子貢曰, “貧而無諂, 富而無驕, 何如?” 子曰, “可也, 未若貧而樂, 富而好禮者也.” 子貢曰, “詩云, ‘如切如磋, 如琢如磨’, 其斯之謂與?” 子曰, “賜也, 始可與言詩已矣, 告諸往而知來者.”
- [學而第一]16. 子曰, “不患人之不己知, 患不知人也.”

<hr/>

`爲政第二`

- [爲政第二]01. 子曰, “爲政以德, 譬如北辰, 居其所而衆星共之.”
- [爲政第二]02. 子曰, “詩三百, 一言以蔽之, 曰, ‘思無邪’.”
- [爲政第二]03. 子曰, “道之以政, 齊之以刑, 民免而無恥, 道之以德, 齊之以禮, 有恥且格.”
- [爲政第二]04. 子曰, “吾十有五而志于學, 三十而立, 四十而不惑, 五十而知天命, 六十而耳順, 七十而從心所欲, 不踰矩.”
- [爲政第二]05. 孟懿子問孝. 子曰, “無違.” 樊遲御, 子告之曰, “孟孫問孝於我, 我對曰, 無違.” 樊遲曰, “何謂也?” 子曰, “生事之以禮, 死葬之以禮, 祭之以禮.”
- [爲政第二]06. 孟武伯問孝. 子曰, “父母唯其疾之憂.”
- [爲政第二]07. 子游問孝. 子曰, “今之孝者, 是謂能養. 至於犬馬, 皆能有養, 不敬, 何以別乎?”
- [爲政第二]08. 子夏問孝. 子曰, “色難. 有事, 弟子服其勞, 有酒食, 先生饌, 曾是以爲孝乎?”
- [爲政第二]09. 子曰, “吾與回言終日, 不違如愚. 退而省其私, 亦足以發, 回也不愚.”
- [爲政第二]10. 子曰, “視其所以, 觀其所由, 察其所安. 人焉廋哉? 人焉廋哉?”
- [爲政第二]11. 子曰, “溫故而知新, 可以爲師矣.”
- [爲政第二]12. 子曰, “君子不器.”
- [爲政第二]13. 子貢問君子. 子曰, “先行其言而後從之.”
- [爲政第二]14. 子曰, “君子周而不比, 小人比而不周.”
- [爲政第二]15. 子曰, “學而不思則罔, 思而不學則殆.”
- [爲政第二]16. 子曰, “攻乎異端, 斯害也已.”
- [爲政第二]17. 子曰, “由! 誨女知之乎! 知之爲知之, 不知爲不知, 是知也.”
- [爲政第二]18. 子張學干祿. 子曰, “多聞闕疑, 愼言其餘, 則寡尤, 多見闕殆, 愼行其餘, 則寡悔. 言寡尤, 行寡悔, 祿在其中矣.”
- [爲政第二]19. 哀公問曰, “何爲則民服?” 孔子對曰, “擧直錯諸枉, 則民服, 擧枉錯諸直, 則民不服.”
- [爲政第二]20. 季康子問, “使民敬忠以勸, 如之何?” 子曰, “臨之以莊則敬, 孝慈則忠, 擧善而敎不能則勸.”
- [爲政第二]21. 或謂孔子曰, “子奚不爲政?” 子曰, “書云, ‘孝乎惟孝, 友于兄弟, 施於有政.’ 是亦爲政, 奚其爲爲政?”
- [爲政第二]22. 子曰, “人而無信, 不知其可也. 大車無輗, 小車無軏, 其何以行之哉?”
- [爲政第二]23. 子張問十世可知也. 子曰, “殷因於夏禮, 所損益, 可知也, 周因於殷禮, 所損益, 可知也. 其或繼周者, 雖百世, 可知也.”
- [爲政第二]24. 子曰, “非其鬼而祭之, 諂也. 見義不爲, 無勇也.”

<hr/>

`八佾第三`

- [八佾第三]01. 孔子謂季氏, “八佾舞於庭, 是可忍也, 孰不可忍也?”
- [八佾第三]02. 三家者以雍徹. 子曰, “‘相維辟公, 天子穆穆’, 奚取於三家之堂?”
- [八佾第三]03. 子曰, “人而不仁, 如禮何? 人而不仁, 如樂何?”
- [八佾第三]04. 林放問禮之本. 子曰, “大哉問! 禮, 與其奢也寧儉, 喪, 與其易也寧戚.”
- [八佾第三]05. 子曰, “夷狄之有君, 不如諸夏之亡也.”
- [八佾第三]06. 季氏旅於泰山. 子謂冉有曰, “女弗能救與?” 對曰, “不能.” 子曰, “嗚呼! 曾謂泰山不如林放乎?”
- [八佾第三]07. 子曰, “君子無所爭. 必也射乎! 揖讓而升, 下而飮. 其爭也君子.”
- [八佾第三]08. 子夏問曰, “‘巧笑倩兮, 美目盼兮, 素以爲絢兮.’何謂也?” 子曰, “繪事後素.” 曰, “禮後乎?” 子曰, “起予者商也! 始可與言詩已矣.”
- [八佾第三]09. 子曰, “夏禮吾能言之, 杞不足徵也, 殷禮吾能言之, 宋不足徵也. 文獻不足故也. 足則吾能徵之矣.”
- [八佾第三]10. 子曰, “禘自旣灌而往者, 吾不欲觀之矣.”
- [八佾第三]11. 或問禘之說. 子曰, “不知也, 知其說者之於天下也, 其如示諸斯乎!” 指其掌.
- [八佾第三]12. 祭如在, 祭神如神在. 子曰, “吾不與祭, 如不祭.”
- [八佾第三]13. 王孫賈問曰, “與其媚於奧, 寧媚於竈, 何謂也?” 子曰, “不然, 獲罪於天, 無所禱也.”
- [八佾第三]14. 子曰, “周監於二代, 郁郁乎文哉! 吾從周.”
- [八佾第三]15. 子入太廟, 每事問. 或曰, “孰謂鄹人之子知禮乎? 入太廟, 每事問.” 子聞之曰, “是禮也.”
- [八佾第三]16. 子曰, “射不主皮, 爲力不同科, 古之道也.”
- [八佾第三]17. 子貢欲去告朔之餼羊. 子曰, “賜也! 爾愛其羊, 我愛其禮.”
- [八佾第三]18. 子曰, “事君盡禮, 人以爲諂也.”
- [八佾第三]19. 定公問, “君使臣, 臣事君, 如之何?” 孔子對曰, “君使臣以禮, 臣事君以忠.”
- [八佾第三]20. 子曰, “關雎, 樂而不淫, 哀而不傷.”
- [八佾第三]21. 哀公問社於宰我. 宰我對曰, “夏后氏以松, 殷人以栢, 周人以栗, 曰, 使民戰栗.” 子聞之曰, “成事不說, 遂事不諫, 旣往不咎.”
- [八佾第三]22. 子曰, “管仲之器小哉!” 或曰, “管仲儉乎?” 曰, “管氏有三歸, 官事不攝, 焉得儉?” “然則管仲知禮乎?” 曰, “邦君樹塞門, 管氏亦樹塞門. 邦君爲兩君之好, 有反坫, 管氏亦有反坫. 管氏而知禮, 孰不知禮?”
- [八佾第三]23. 子語魯大師樂, 曰, “樂其可知也, 始作, 翕如也, 從之, 純如也, 皦如也, 繹如也, 以成.”
- [八佾第三]24. 儀封人請見, 曰, “君子之至於斯也, 吾未嘗不得見也.” 從者見之. 出曰, “二三子何患於喪乎? 天下之無道也久矣, 天將以夫子爲木鐸.”
- [八佾第三]25. 子謂韶, “盡美矣, 又盡善也.” 謂武, “盡美矣, 未盡善也.”
- [八佾第三]26. 子曰, “居上不寬, 爲禮不敬, 臨喪不哀, 吾何以觀之哉?”

<hr/>

`里仁第四`

- [里仁第四]01. 子曰, “里仁爲美. 擇不處仁, 焉得知?”
- [里仁第四]02. 子曰, “不仁者不可以久處約, 不可以長處樂. 仁者安仁, 知者利仁.”
- [里仁第四]03. 子曰, “唯仁者能好人, 能惡人.”
- [里仁第四]04. 子曰, “苟志於仁矣, 無惡也.”
- [里仁第四]05. 子曰, “富與貴, 是人之所欲也, 不以其道得之, 不處也. 貧與賤, 是人之所惡也, 不以其道得之, 不去也. 君子去仁, 惡乎成名? 君子無終食之間違仁, 造次必於是, 顚沛必於是.”
- [里仁第四]06. 子曰, “我未見好仁者, 惡不仁者. 好仁者, 無以尙之, 惡不仁者, 其爲仁矣, 不使不仁者加乎其身. 有能一日用其力於仁矣乎? 我未見力不足者. 蓋有之矣, 我未之見也.”
- [里仁第四]07. 子曰, “人之過也, 各於其黨. 觀過, 斯知仁矣.”
- [里仁第四]08. 子曰, “朝聞道, 夕死可矣.”
- [里仁第四]09. 子曰, “士志於道, 而恥惡衣惡食者, 未足與議也.”
- [里仁第四]10. 子曰, “君子之於天下也, 無適也, 無莫也, 義之與比.”
- [里仁第四]11. 子曰, “君子懷德, 小人懷土, 君子懷刑, 小人懷惠.”
- [里仁第四]12. 子曰, “放於利而行, 多怨.”
- [里仁第四]13. 子曰, “能以禮讓爲國乎? 何有? 不能以禮讓爲國, 如禮何?”
- [里仁第四]14. 子曰, “不患無位, 患所以立. 不患莫己知, 求爲可知也.”
- [里仁第四]15. 子曰, “參乎! 吾道一以貫之.” 曾子曰, “唯.” 子出, 門人問曰, “何謂也?” 曾子曰, “夫子之道, 忠恕而已矣.”
- [里仁第四]16. 子曰, “君子喩於義, 小人喩於利.”
- [里仁第四]17. 子曰, “見賢思齊焉, 見不賢而內自省也.”
- [里仁第四]18. 子曰, “事父母幾諫, 見志不從, 又敬不違, 勞而不怨.”
- [里仁第四]19. 子曰, “父母在, 不遠遊, 遊必有方.”
- [里仁第四]20. 子曰, “三年無改於父之道, 可謂孝矣.”
- [里仁第四]21. 子曰, “父母之年, 不可不知也. 一則以喜, 一則以懼.”
- [里仁第四]22. 子曰, “古者言之不出, 恥躬之不逮也.”
- [里仁第四]23. 子曰, “以約失之者鮮矣.”
- [里仁第四]24. 子曰, “君子欲訥於言而敏於行.”
- [里仁第四]25. 子曰, “德不孤, 必有鄰.”
- [里仁第四]26. 子游曰, “事君數, 斯辱矣, 朋友數, 斯疏矣.”

<hr/>

`公冶長第五`

- [公冶長第五]01. 子謂公冶長, “可妻也. 雖在縲絏之中, 非其罪也.” 以其子妻之. 子謂南容, “邦有道, 不廢, 邦無道, 免於刑戮.” 以其兄之子妻之.
- [公冶長第五]02. 子謂子賤, “君子哉若人! 魯無君子者, 斯焉取斯?”
- [公冶長第五]03. 子貢問曰, “賜也何如?” 子曰, “女, 器也.” 曰, “何器也?” 曰, “瑚璉也.”
- [公冶長第五]04. 或曰, “雍也仁而不佞.” 子曰, “焉用佞? 禦人以口給, 屢憎於人. 不知其仁, 焉用佞?”
- [公冶長第五]05. 子使漆彫開仕. 對曰, “吾斯之未能信.” 子說.
- [公冶長第五]06. 子曰, “道不行, 乘桴浮于海. 從我者其由與?” 子路聞之喜. 子曰, “由也好勇過我, 無所取材.”
- [公冶長第五]07. 孟武伯問子路仁乎? 子曰, “不知也.” 又問. 子曰, “由也, 千乘之國, 可使治其賦也, 不知其仁也.” “求也何如?” 子曰, “求也, 千室之邑, 百乘之家, 可使爲之宰也, 不知其仁也.” “赤也何如?” 子曰, “赤也, 束帶立於朝, 可使與賓客言也, 不知其仁也.”
- [公冶長第五]08. 子謂子貢曰, “女與回也孰愈? 對曰, “賜也何敢望回? 回也聞一以知十, 賜也聞一以知二.” 子曰, “弗如也, 吾與女弗如也.”
- [公冶長第五]09. 宰予晝寢. 子曰, “朽木不可雕也, 糞土之牆不可杇也, 於予與何誅?” 子曰, “始吾於人也, 聽其言而信其行, 今吾於人也, 聽其言而觀其行. 於予與改是.”
- [公冶長第五]10. 子曰, “吾未見剛者.” 或對曰, “申棖.” 子曰, “棖也慾, 焉得剛?”
- [公冶長第五]11. 子貢曰, “我不欲人之加諸我也, 吾亦欲無加諸人.” 子曰, “賜也, 非爾所及也.”
- [公冶長第五]12. 子貢曰, “夫子之文章, 可得而聞也, 夫子之言性與天道, 不可得而聞也.”
- [公冶長第五]13. 子路有聞, 未之能行, 唯恐有聞.
- [公冶長第五]14. 子貢問曰, “孔文子何以謂之文也?” 子曰, “敏而好學, 不恥下問, 是以謂之文也.”
- [公冶長第五]15. 子謂子産, “有君子之道四焉, 其行己也恭, 其事上也敬, 其養民也惠, 其使民也義.”
- [公冶長第五]16. 子曰, “晏平仲善與人交, 久而敬之.”
- [公冶長第五]17. 子曰, “臧文仲居蔡, 山節藻梲, 何如其知也?”
- [公冶長第五]18. 子張問曰, “令尹子文三仕爲令尹, 無喜色, 三已之, 無慍色. 舊令尹之政, 必以告新令尹. 何如?” 子曰, “忠矣.” 曰, “仁矣乎?” 曰, “未知, 焉得仁?” “崔子弑齊君, 陳文子有馬十乘, 棄而違之. 至於他邦, 則曰, ‘猶吾大夫崔子也.’ 違之. 之一邦, 則又曰, ‘猶吾大夫崔子也.’ 違之. 何如?” 子曰, “淸矣.” 曰, “仁矣乎?” 曰, “未知, 焉得仁?”
- [公冶長第五]19. 季文子三思而後行. 子聞之曰, “再, 斯可矣.”
- [公冶長第五]20. 子曰, “甯武子, 邦有道則知, 邦無道則愚. 其知可及也, 其愚不可及也.”
- [公冶長第五]21. 子在陳, 曰, “歸與! 歸與! 吾黨之小子狂簡, 斐然成章, 不知所以裁之.”
- [公冶長第五]22. 子曰, “伯夷叔齊不念舊惡, 怨是用希.”
- [公冶長第五]23. 子曰, “孰謂微生高直? 或乞醯焉, 乞諸其鄰而與之.”
- [公冶長第五]24. 子曰, “巧言令色足恭, 左丘明恥之, 丘亦恥之. 匿怨而友其人, 左丘明恥之, 丘亦恥之.”
- [公冶長第五]25. 顔淵季路侍. 子曰, “盍各言爾志?” 子路曰, “願車馬衣輕裘, 與朋友共, 敝之而無憾.” 顔淵曰, “願無伐善, 無施勞.” 子路曰, “願聞子之志.” 子曰, “老者安之, 朋友信之, 少者懷之.”
- [公冶長第五]26. 子曰, “已矣乎, 吾未見能見其過而內自訟者也.”
- [公冶長第五]27. 子曰, “十室之邑, 必有忠信如丘者焉, 不如丘之好學也.”

<hr/>

`雍也第六`

- [雍也第六]01. 子曰, “雍也可使南面.” 仲弓問子桑伯子. 子曰, “可也簡.” 仲弓曰, “居敬而行簡, 以臨其民, 不亦可乎? 居簡而行簡, 無乃大簡乎?” 子曰, “雍之言然.”
- [雍也第六]02. 哀公問, “弟子孰爲好學?” 孔子對曰, “有顔回者好學, 不遷怒, 不貳過. 不幸短命死矣, 今也則亡, 未聞好學者也.”
- [雍也第六]03. 子華使於齊, 冉子爲其母請粟. 子曰, “與之釜.” 請益. 曰, “與之庾.” 冉子與之粟五秉. 子曰, “赤之適齊也, 乘肥馬, 衣輕裘. 吾聞之也, 君子周急不繼富.” 原思爲之宰, 與之粟九百, 辭. 子曰, “毋! 以與爾鄰里鄕黨乎!”
- [雍也第六]04. 子謂仲弓曰, “犁牛之子, 騂且角, 雖欲勿用, 山川其舍諸?”
- [雍也第六]05. 子曰, “回也, 其心三月不違仁, 其餘則日月至焉而已矣.”
- [雍也第六]06. 季康子問, “仲由可使從政也與?” 子曰, “由也果, 於從政乎何有?” 曰, “賜也可使從政也與?” 曰, “賜也達, 於從政乎何有?” 曰, “求也可使從政也與?” 曰, “求也藝, 於從政乎何有?”
- [雍也第六]07. 季氏使閔子騫爲費宰. 閔子騫曰, “善爲我辭焉! 如有復我者, 則吾必在汶上矣.”
- [雍也第六]08. 伯牛有疾, 子問之, 自牖執其手, 曰, “亡之, 命矣夫! 斯人也而有斯疾也! 斯人也而有斯疾也!”
- [雍也第六]09. 子曰, “賢哉, 回也! 一簞食, 一瓢飮, 在陋巷, 人不堪其憂, 回也不改其樂. 賢哉, 回也!”
- [雍也第六]10. 冉求曰, “非不說子之道, 力不足也.” 子曰, “力不足者, 中道而廢. 今女畵.”
- [雍也第六]11. 子謂子夏曰, “女爲君子儒! 無爲小人儒!”
- [雍也第六]12. 子游爲武城宰. 子曰, “女得人焉耳乎?” 曰, “有澹臺滅明者, 行不由徑, 非公事, 未嘗至於偃之室也.”
- [雍也第六]13. 子曰, “孟之反不伐, 奔而殿, 將入門, 策其馬曰, ‘非敢後也, 馬不進也.’”
- [雍也第六]14. 子曰, “不有祝鮀之佞, 而有宋朝之美, 難乎免於今之世矣.”
- [雍也第六]15. 子曰, “誰能出不由戶? 何莫由斯道也?”
- [雍也第六]16. 子曰, “質勝文則野, 文勝質則史. 文質彬彬, 然後君子.”
- [雍也第六]17. 子曰, “人之生也直, 罔之生也幸而免.”
- [雍也第六]18. 子曰, “知之者不如好之者, 好之者不如樂之者.”
- [雍也第六]19. 子曰, “中人以上, 可以語上也, 中人以下, 不可以語上也.”
- [雍也第六]20. 樊遲問知. 子曰, “務民之義, 敬鬼神而遠之, 可謂知矣.” 問仁. 曰, “仁者先難而後獲, 可謂仁矣.”
- [雍也第六]21. 子曰, “知者樂水, 仁者樂山. 知者動, 仁者靜. 知者樂, 仁者壽.”
- [雍也第六]22. 子曰, “齊一變, 至於魯, 魯一變, 至於道.”
- [雍也第六]23. 子曰, “觚不觚, 觚哉! 觚哉!”
- [雍也第六]24. 宰我問曰, “仁者, 雖告之曰, ‘井有仁焉.’ 其從之也?” 子曰, “何爲其然也? 君子可逝也, 不可陷也, 可欺也, 不可罔也.”
- [雍也第六]25. 子曰, “君子博學於文, 約之以禮, 亦可以弗畔矣夫!”
- [雍也第六]26. 子見南子, 子路不說. 夫子矢之曰, “予所否者, 天厭之! 天厭之!”
- [雍也第六]27. 子曰, “中庸之爲德也, 其至矣乎! 民鮮久矣.”
- [雍也第六]28. 子貢曰, “如有博施於民而能濟衆, 何如? 可謂仁乎?” 子曰, “何事於仁! 必也聖乎! 堯舜其猶病諸! 夫仁者, 己欲立而立人, 己欲達而達人. 能近取譬, 可謂仁之方也已.”

<hr/>

`述而第七`

- [述而第七]01. 子曰, “述而不作, 信而好古, 竊比於我老彭.”
- [述而第七]02. 子曰, “黙而識之, 學而不厭, 誨人不倦, 何有於我哉?”
- [述而第七]03. 子曰, “德之不脩, 學之不講, 聞義不能徙, 不善不能改, 是吾憂也.”
- [述而第七]04. 子之燕居, 申申如也, 夭夭如也.
- [述而第七]05. 子曰, “甚矣吾衰也! 久矣吾不復夢見周公!”
- [述而第七]06. 子曰, “志於道, 據於德, 依於仁, 遊於藝.”
- [述而第七]07. 子曰, “自行束脩以上, 吾未嘗無誨焉.”
- [述而第七]08. 子曰, “不憤不啓, 不悱不發. 擧一隅, 不以三隅反, 則不復也.”
- [述而第七]09. 子食於有喪者之側, 未嘗飽也. 子於是日哭, 則不歌.
- [述而第七]10. 子謂顔淵曰, “用之則行, 舍之則藏, 唯我與爾有是夫!” 子路曰, “子行三軍, 則誰與?” 子曰, “暴虎馮河, 死而無悔者, 吾不與也. 必也臨事而懼, 好謀而成者也.”
- [述而第七]11. 子曰, “富而可求也, 雖執鞭之士, 吾亦爲之. 如不可求, 從吾所好.”
- [述而第七]12. 子之所愼, 齊, 戰, 疾.
- [述而第七]13. 子在齊聞韶, 三月不知肉味, 曰, “不圖爲樂之至於斯也.”
- [述而第七]14. 冉有曰, “夫子爲衛君乎?” 子貢曰, “諾, 吾將問之.” 入曰, “伯夷叔齊何人也?” 曰, “古之賢人也.” 曰, “怨乎?” 曰, “求仁而得仁, 又何怨? 出曰, “夫子不爲也.”
- [述而第七]15. 子曰, “飯疏食飮水, 曲肱而枕之, 樂亦在其中矣. 不義而富且貴, 於我如浮雲.”
- [述而第七]16. 子曰, “加我數年, 五十以學易, 可以無大過矣.”
- [述而第七]17. 子所雅言, 詩　書　執禮, 皆雅言也.
- [述而第七]18. 葉公問孔子於子路, 子路不對. 子曰, “女奚不曰, 其爲人也, 發憤忘食, 樂以忘憂, 不知老之將至云爾.”
- [述而第七]19. 子曰, “我非生而知之者, 好古敏以求之者也.”
- [述而第七]20. 子不語怪力亂神.
- [述而第七]21. 子曰, “三人行, 必有我師焉, 擇其善者而從之, 其不善者而改之.”
- [述而第七]22. 子曰, “天生德於予, 桓魋其如予何?”
- [述而第七]23. 子曰, “二三子以我爲隱乎? 吾無隱乎爾. 吾無行而不與二三子者, 是丘也.”
- [述而第七]24. 子以四敎, 文, 行, 忠, 信.
- [述而第七]25. 子曰, “聖人, 吾不得而見之矣, 得見君子者, 斯可矣.” 子曰, “善人, 吾不得而見之矣, 得見有恆者, 斯可矣. 亡而爲有, 虛而爲盈, 約而爲泰, 難乎有恆矣.”
- [述而第七]26. 子釣而不網, 弋不射宿.
- [述而第七]27. 子曰, “蓋有不知而作之者, 我無是也. 多聞, 擇其善者而從之, 多見而識之, 知之次也.”
- [述而第七]28. 互鄕難與言, 童子見, 門人惑. 子曰, “與其進也, 不與其退也, 唯何甚? 人絜己以進, 與其絜也, 不保其往也.”
- [述而第七]29. 子曰, “仁遠乎哉? 我欲仁, 斯仁至矣.”
- [述而第七]30. 陳司敗問昭公知禮乎, 孔子曰, “知禮.” 孔子退, 揖巫馬期而進之, 曰, “吾聞君子不黨, 君子亦黨乎? 君取於吳爲同姓, 謂之吳孟子. 君而知禮, 孰不知禮?” 巫馬期以告. 子曰, “丘也幸, 苟有過, 人必知之.”
- [述而第七]31. 子與人歌而善, 必使反之, 而後和之.
- [述而第七]32. 子曰, “文莫吾猶人也. 躬行君子, 則吾未之有得.”
- [述而第七]33. 子曰, “若聖與仁, 則吾豈敢? 抑爲之不厭, 誨人不倦, 則可謂云爾已矣.” 公西華曰, “正唯弟子不能學也.”
- [述而第七]34. 子疾病, 子路請禱. 子曰, “有諸?” 子路對曰, “有之, 誄曰, ‘禱爾于上下神祇.’” 子曰, “丘之禱久矣.”
- [述而第七]35. 子曰, “奢則不孫, 儉則固. 與其不孫也, 寧固.”
- [述而第七]36. 子曰, “君子坦蕩蕩, 小人長戚戚.”
- [述而第七]37. 子溫而厲, 威而不猛, 恭而安.

<hr/>

`泰伯第八`

- [泰伯第八]01. 子曰, “泰伯, 其可謂至德也已矣. 三以天下讓, 民無得而稱焉.”
- [泰伯第八]02. 子曰, “恭而無禮則勞, 愼而無禮則葸, 勇而無禮則亂, 直而無禮則絞. 君子篤於親, 則民興於仁, 故舊不遺, 則民不偸.”
- [泰伯第八]03. 曾子有疾, 召門弟子曰, “啓予足! 啓予手! 詩云, ‘戰戰兢兢, 如臨深淵, 如履薄氷.’ 而今而後, 吾知免夫! 小子!”
- [泰伯第八]04. 曾子有疾, 孟敬子問之. 曾子言曰, “鳥之將死, 其鳴也哀, 人之將死, 其言也善. 君子所貴乎道者三, 動容貌, 斯遠暴慢矣, 正顔色, 斯近信矣, 出辭氣, 斯遠鄙倍矣. 籩豆之事, 則有司存.”
- [泰伯第八]05. 曾子曰, “以能問於不能, 以多問於寡, 有若無, 實若虛, 犯而不校, 昔者吾友嘗從事於斯矣.”
- [泰伯第八]06. 曾子曰, “可以託六尺之孤, 可以寄百里之命, 臨大節而不可奪也, 君子人與? 君子人也.”
- [泰伯第八]07. 曾子曰, “士不可以不弘毅, 任重而道遠. 仁以爲己任, 不亦重乎? 死而後已, 不亦遠乎?”
- [泰伯第八]08. 子曰, “興於詩, 立於禮, 成於樂.”
- [泰伯第八]09. 子曰, “民可使由之, 不可使知之.”
- [泰伯第八]10. 子曰, “好勇疾貧, 亂也. 人而不仁, 疾之已甚, 亂也.”
- [泰伯第八]11. 子曰, “如有周公之才之美, 使驕且吝, 其餘不足觀也已.”
- [泰伯第八]12. 子曰, “三年學, 不至於穀, 不易得也.”
- [泰伯第八]13. 子曰, “篤信好學, 守死善道. 危邦不入, 亂邦不居. 天下有道則見, 無道則隱. 邦有道, 貧且賤焉, 恥也, 邦無道, 富且貴焉, 恥也.”
- [泰伯第八]14. 子曰, “不在其位, 不謀其政.”
- [泰伯第八]15. 子曰, “師摯之始, 關雎之亂, 洋洋乎, 盈耳哉!”
- [泰伯第八]16. 子曰, “狂而不直, 侗而不愿, 悾悾而不信, 吾不知之矣.”
- [泰伯第八]17. 子曰, “學如不及, 猶恐失之.”
- [泰伯第八]18. 子曰, “巍巍乎, 舜禹之有天下也而不與焉!”
- [泰伯第八]19. 子曰, “大哉堯之爲君也! 巍巍乎! 唯天爲大, 唯堯則之. 蕩蕩乎, 民無能名焉. 巍巍乎! 其有成功也, 煥乎其有文章!”
- [泰伯第八]20. 舜有臣五人而天下治. 武王曰, “予有亂臣十人.” 孔子曰, “才難, 不其然乎? 唐　虞之際, 於斯爲盛. 有婦人焉, 九人而已. 三分天下有其二, 以服事殷. 周之德, 其可謂至德也已矣.”
- [泰伯第八]21. 子曰, “禹, 吾無間然矣. 菲飮食, 而致孝乎鬼神, 惡衣服, 而致美乎黻冕, 卑宮室, 而盡力乎溝洫. 禹, 吾無間然矣.”

<hr/>

`子罕第九`

- [子罕第九]01. 子罕言利與命與仁.
- [子罕第九]02. 達巷黨人曰, “大哉孔子! 博學而無所成名.” 子聞之, 謂門弟子曰, “吾何執? 執御乎? 執射乎? 吾執御矣.”
- [子罕第九]03. 子曰, “麻冕, 禮也, 今也純, 儉, 吾從衆. 拜下, 禮也, 今拜乎上, 泰也. 雖違衆, 吾從下.”
- [子罕第九]04. 子絶四, 毋意, 毋必, 毋固, 毋我.
- [子罕第九]05. 子畏於匡, 曰, “文王旣沒, 文不在玆乎? 天之將喪斯文也, 後死者不得與於斯文也, 天之未喪斯文也, 匡人其如予何?”
- [子罕第九]06. 大宰問於子貢曰, “夫子聖者與? 何其多能也?” 子貢曰, “固天縱之將聖, 又多能也.” 子聞之曰, “大宰知我乎! 吾少也賤, 故多能鄙事. 君子多乎哉? 不多也.” 牢曰, “子云, ‘吾不試, 故藝.’”
- [子罕第九]07. 子曰, “吾有知乎哉? 無知也. 有鄙夫問於我, 空空如也. 我叩其兩端而竭焉.”
- [子罕第九]08. 子曰, “鳳鳥不至, 河不出圖, 吾已矣夫!”
- [子罕第九]09. 子見齊衰者冕衣裳者與瞽者, 見之, 雖少必作, 過之必趨.
- [子罕第九]10. 顔淵喟然歎曰, “仰之彌高, 鑽之彌堅. 瞻之在前, 忽焉在後. 夫子循循然善誘人, 博我以文, 約我以禮, 欲罷不能. 旣竭吾才, 如有所立卓爾. 雖欲從之, 末由也已.”
- [子罕第九]11. 子疾病, 子路使門人爲臣. 病間, 曰, “久矣哉, 由之行詐也! 無臣而爲有臣. 吾誰欺? 欺天乎! 且予與其死於臣之手也, 無寧死於二三子之手乎! 且予縱不得大葬, 予死於道路乎?”
- [子罕第九]12. 子貢曰, “有美玉於斯, 韞匵而藏諸? 求善賈而沽諸?” 子曰, “沽之哉! 沽之哉! 我待賈者也.”
- [子罕第九]13. 子欲居九夷. 或曰, “陋如之何? 子曰, “君子居之, 何陋之有?”
- [子罕第九]14. 子曰, “吾自衛反魯, 然後樂正, 雅頌各得其所.”
- [子罕第九]15. 子曰, “出則事公卿, 入則事父兄, 喪事不敢不勉, 不爲酒困, 何有於我哉?”
- [子罕第九]16. 子在川上曰, “逝者如斯夫! 不舍晝夜.”
- [子罕第九]17. 子曰, “吾未見好德如好色者也.”
- [子罕第九]18. 子曰, “譬如爲山, 未成一簣, 止, 吾止也. 譬如平地, 雖覆一簣, 進, 吾往也.”
- [子罕第九]19. 子曰, “語之而不惰者, 其回也與!”
- [子罕第九]20. 子謂顔淵曰, “惜乎! 吾見其進也, 未見其止也.”
- [子罕第九]21. 子曰, “苗而不秀者, 有矣夫! 秀而不實者, 有矣夫!”
- [子罕第九]22. 子曰, “後生可畏, 焉知來者之不如今也? 四十五十而無聞焉, 斯亦不足畏也已.”
- [子罕第九]23. 子曰, “法語之言, 能無從乎? 改之爲貴. 巽與之言, 能無說乎? 繹之爲貴. 說而不繹, 從而不改, 吾末如之何也已矣.”
- [子罕第九]24. 子曰, “主忠信, 毋友不如己者, 過則勿憚改.”
- [子罕第九]25. 子曰, “三軍可奪帥也, 匹夫不可奪志也.”
- [子罕第九]26. 子曰, “衣敝縕袍, 與衣狐貉者立, 而不恥者, 其由也與? ‘不忮不求, 何用不臧?’” 子路終身誦之. 子曰, “是道也, 何足以臧?”
- [子罕第九]27. 子曰, “歲寒然後知松柏之後彫也.”
- [子罕第九]28. 子曰, “知者不惑, 仁者不憂, 勇者不懼.”
- [子罕第九]29. 子曰, “可與共學, 未可與適道, 可與適道, 未可與立, 可與立, 未可與權.”
- [子罕第九]30. “唐棣之華, 偏其反而. 豈不爾思? 室是遠而.” 子曰, “未之思也, 夫何遠之有?”

<hr/>

`鄕黨第十`

- [鄕黨第十]01. 孔子於鄕黨, 恂恂如也, 似不能言者. 其在宗廟朝廷, 便便言, 唯謹爾. 
- [鄕黨第十]02. 朝, 與下大夫言, 侃侃如也, 與上大夫言, 誾誾如也. 君在, 踧踖如也, 與與如也.
- [鄕黨第十]03. 君召使擯, 色勃如也, 足躩如也. 揖所與立, 左右手, 衣前後, 襜如也. 趨進, 翼如也. 賓退, 必復命曰, “賓不顧矣.”
- [鄕黨第十]04. 入公門, 鞠躬如也, 如不容. 立不中門, 行不履閾. 過位, 色勃如也, 足躩如也, 其言似不足者. 攝齊升堂, 鞠躬如也, 屛氣似不息者. 出, 降一等, 逞顔色, 怡怡如也. 沒階, 趨進, 翼如也. 復其位, 踧踖如也.
- [鄕黨第十]05. 執圭, 鞠躬如也, 如不勝. 上如揖, 下如授. 勃如戰色, 足蹜蹜如有循. 享禮, 有容色. 私覿, 愉愉如也.
- [鄕黨第十]06. 君子不以紺緅飾, 紅紫不以爲褻服. 當署, 袗絺綌, 必表而出之. 緇衣, 羔裘, 素衣, 麑裘, 黃衣狐裘. 褻裘長, 短右袂. 必有寢衣, 長一身有半. 狐貉之厚以居. 去喪, 無所不佩. 非帷裳, 必殺之. 羔裘玄冠不以弔. 吉月, 必朝服而朝.
- [鄕黨第十]07. 齊必有明衣, 布. 齊必變食, 居必遷坐.
- [鄕黨第十]08. 食不厭精, 膾不厭細. 食饐而餲, 魚餒而肉敗, 不食. 色惡, 不食. 臭惡, 不食. 失飪, 不食. 不時, 不食. 割不正, 不食. 不得其醬, 不食. 肉雖多, 不使勝食氣. 唯酒無量, 不及亂. 沽酒市脯不食. 不撤薑食, 不多食. 祭於公, 不宿肉. 祭肉, 不出三日. 出三日, 不食之矣. 食不語, 寢不言. 雖疏食菜羹, 瓜祭, 必齊如也.
- [鄕黨第十]09. 席不正, 不坐.
- [鄕黨第十]10. 鄕人飮酒, 杖者出, 斯出矣.鄕人儺, 朝服而立於阼階.
- [鄕黨第十]11. 問人於他邦, 再拜而送之. 康子饋藥, 拜而受之. 曰, “丘未達, 不敢嘗.”
- [鄕黨第十]12. 廏焚. 子退朝曰, “傷人乎?” 不問馬.
- [鄕黨第十]13. 君賜食, 必正席先嘗之. 君賜腥, 必熟而薦之. 君賜生, 必畜之. 侍食於君, 君祭, 先飯. 疾, 君視之, 東首, 加朝服, 拖紳.  君命召, 不俟駕行矣.
- [鄕黨第十]14. 入太廟, 每事問.
- [鄕黨第十]15. 朋友死, 無所歸, 曰, “於我殯.” 朋友之饋, 雖車馬, 非祭肉, 不拜.
- [鄕黨第十]16. 寢不尸, 居不容. 見齊衰者, 雖狎, 必變. 見冕者與瞽者, 雖褻, 必以貌. 凶服者式之. 式負版者. 有盛饌, 必變色而作. 迅雷風烈必變.
- [鄕黨第十]17. 升車, 必正立, 執綏. 車中, 不內顧, 不疾言, 不親指.
- [鄕黨第十]18. 色斯擧矣, 翔而後集. 曰, “山梁雌雉, 時哉時哉!” 子路共之, 三嗅而作.

<hr/>

`先進第十一`

- [先進第十一]01. 子曰, “先進於禮樂, 野人也, 後進於禮樂, 君子也. 如用之, 則吾從先進.”
- [先進第十一]02. 子曰, “從我於陳蔡者, 皆不及門也.” 德行, 顔淵閔子騫冉伯牛仲弓. 言語, 宰我子貢. 政事, 冉有季路. 文學, 子游子夏.
- [先進第十一]03. 子曰, “回也非助我者也, 於吾言無所不說.”
- [先進第十一]04. 子曰, “孝哉閔子騫! 人不間於其父母昆弟之言.”
- [先進第十一]05. 南容三復白圭, 孔子以其兄之子妻之.
- [先進第十一]06. 季康子問, “弟子孰爲好學?” 孔子對曰, “有顔回者好學, 不幸短命死矣, 今也則亡.”
- [先進第十一]07. 顔淵死, 顔路請子之車以爲之槨. 子曰, “才不才, 亦各言其子也. 鯉也死, 有棺而無槨. 吾不徒行以爲之槨. 以吾從大夫之後, 不可徒行也.”
- [先進第十一]08. 顔淵死. 子曰, “噫! 天喪予! 天喪予!”
- [先進第十一]09. 顔淵死, 子哭之慟. 從者曰, “子慟矣!” 曰, “有慟乎? 非夫人之爲慟而誰爲?”
- [先進第十一]10. 顔淵死, 門人欲厚葬之. 子曰, “不可.” 門人厚葬之. 子曰, “回也視予猶父也, 予不得視猶子也. 非我也, 夫二三子也.”
- [先進第十一]11. 季路問事鬼神. 子曰, “未能事人, 焉能事鬼?” 曰, “敢問死.” 曰, “未知生, 焉知死?”
- [先進第十一]12. 閔子侍側, 誾誾如也, 子路, 行行如也, 冉有子貢, 侃侃如也. 子樂. “若由也, 不得其死然.”
- [先進第十一]13. 魯人爲長府. 閔子騫曰, “仍舊貫, 如之何? 何必改作?” 子曰, “夫人不言, 言必有中.”
- [先進第十一]14. 子曰, “由之瑟, 奚爲於丘之門?” 門人不敬子路. 子曰, “由也升堂矣, 未入於室也.”
- [先進第十一]15. 子貢問, “師與商也孰賢?” 子曰, “師也過, 商也不及.” 曰, “然則師愈與?” 子曰, “過猶不及.”
- [先進第十一]16. 季氏富於周公, 而求也爲之聚斂而附益之. 子曰, “非吾徒也. 小子鳴鼓而攻之, 可也.”
- [先進第十一]17. 柴也愚, 參也魯, 師也辟, 由也喭.
- [先進第十一]18. 子曰, “回也其庶乎, 屢空. 賜不受命, 而貨殖焉, 億則屢中.”
- [先進第十一]19. 子張問善人之道. 子曰, “不踐迹, 亦不入於室.”
- [先進第十一]20. 子曰, “論篤是與, 君子者乎? 色莊者乎?”
- [先進第十一]21. 子路問, “聞斯行諸?” 子曰, “有父兄在, 如之何其聞斯行之?” 冉有問, “聞斯行諸?” 子曰, “聞斯行之.” 公西華曰, “由也問聞斯行諸, 子曰, ‘有父兄在’, 求也問聞斯行諸, 子曰, ‘聞斯行之’. 赤也惑, 敢問.” 子曰, “求也退, 故進之, 由也兼人, 故退之.”
- [先進第十一]22. 子畏於匡, 顔淵後. 子曰, “吾以女爲死矣.” 曰, “子在, 回何敢死?”
- [先進第十一]23. 季子然問, “仲由冉求可謂大臣與?” 子曰, “吾以子爲異之問, 曾由與求之問. 所謂大臣者, 以道事君, 不可則止. 今由與求也, 可謂具臣矣.” 曰, “然則從之者與?” 子曰, “弑父與君, 亦不從也.”
- [先進第十一]24. 子路使子羔爲費宰. 子曰, “賊夫人之子.” 子路曰, “有民人焉, 有社禝焉, 何必讀書, 然後爲學?” 子曰, “是故惡夫佞者.”
- [先進第十一]25. 子路曾晳冉有公西華侍坐. 子曰, “以吾一日長乎爾, 毋吾以也. 居則曰, ‘不吾知也!’ 如或知爾, 則何以哉?” 子路率爾而對曰, “千乘之國, 攝乎大國之間, 加之以師旅, 因之以饑饉, 由也爲之, 比及三年, 可使有勇, 且知方也.” 夫子哂之. “求! 爾何如?” 對曰, “方六七十, 如五六十, 求也爲之, 比及三年, 可使足民. 如其禮樂, 以俟君子.” “赤! 爾何如?” 對曰, “非曰能之, 願學焉. 宗廟之事, 如會同, 端章甫, 願爲小相焉.” “點! 爾何如?” 鼓瑟希, 鏗爾, 舍瑟而作, 對曰, “異乎三子者之撰.” 子曰, “何傷乎? 亦各言其志也.” 曰, “莫春者, 春服旣成, 冠者五六人, 童子六七人, 浴乎沂, 風乎舞雩, 詠而歸.” 夫子喟然歎曰, “吾與點也!” 三子者出, 曾晳後. 曾晳曰, “夫三子者之言何如?” 子曰, “亦各言其志也已矣.” 曰, “夫子何哂由也?” 曰, “爲國以禮, 其言不讓, 是故哂之.” “唯求則非邦也與?” “安見方六七十如五六十而非邦也者?” “唯赤則非邦也與?” “宗廟會同, 非諸侯而何? 赤也爲之小, 孰能爲之大?”

<hr/>

`顔淵第十二`

- [顔淵第十二]01. 顔淵問仁. 子曰, “克己復禮爲仁. 一日克己復禮, 天下歸仁焉. 爲仁由己, 而由人乎哉?” 顔淵曰, “請問其目.” 子曰, “非禮勿視, 非禮勿聽, 非禮勿言, 非禮勿動.” 顔淵曰, “回雖不敏, 請事斯語矣.”
- [顔淵第十二]02. 仲弓問仁. 子曰, “出門如見大賓, 使民如承大祭. 己所不欲, 勿施於人. 在邦無怨, 在家無怨.” 仲弓曰, “雍雖不敏, 請事斯語矣.”
- [顔淵第十二]03. 司馬牛問仁. 子曰, “仁者, 其言也訒.” 曰, “其言也訒, 斯謂之仁已乎?” 子曰, “爲之難, 言之得無訒乎?”
- [顔淵第十二]04. 司馬牛問君子. 子曰, “君子不憂不懼.” 曰, “不憂不懼, 斯謂之君子已乎?” 子曰, “內省不疚, 夫何憂何懼?”
- [顔淵第十二]05. 司馬牛憂曰, “人皆有兄弟, 我獨亡.” 子夏曰, “商聞之矣, 死生有命, 富貴在天. 君子敬而無失, 與人恭而有禮. 四海之內, 皆兄弟也, 君子何患乎無兄弟也?”
- [顔淵第十二]06. 子張問明. 子曰, “浸潤之譖, 膚受之愬, 不行焉, 可謂明也已矣. 浸潤之譖, 膚受之愬, 不行焉, 可謂遠也已矣.”
- [顔淵第十二]07. 子貢問政. 子曰, “足食, 足兵, 民信之矣.” 子貢曰, “必不得已而去, 於斯三者何先?” 曰, “去兵.” 子貢曰, “必不得已而去, 於斯二者何先?” 曰, “去食. 自古皆有死, 民無信不立.”
- [顔淵第十二]08. 棘子成曰, “君子質而已矣, 何以文爲?” 子貢曰, “惜乎, 夫子之說君子也! 駟不及舌. 文猶質也, 質猶文也. 虎豹之鞹猶犬羊之鞹.”
- [顔淵第十二]09. 哀公問於有若曰, “年饑, 用不足, 如之何?” 有若對曰, “盍徹乎?” 曰, “二, 吾猶不足, 如之何其徹也?” 對曰, “百姓足, 君孰與不足? 百姓不足, 君孰與足?”
- [顔淵第十二]10. 子張問崇德辨惑. 子曰, “主忠信, 徙義, 崇德也. 愛之欲其生, 惡之欲其死. 旣欲其生, 又欲其死, 是惑也. ‘誠不以富, 亦祗以異.’”
- [顔淵第十二]11. 齊景公問政於孔子. 孔子對曰, “君君, 臣臣, 父父, 子子.” 公曰, “善哉! 信如君不君, 臣不臣, 父不父, 子不子, 雖有粟, 吾得而食諸?”
- [顔淵第十二]12. 子曰, “片言可以折獄者, 其由也與?” 子路無宿諾.
- [顔淵第十二]13. 子曰, “聽訟, 吾猶人也. 必也使無訟乎!”
- [顔淵第十二]14. 子張問政. 子曰, “居之無倦, 行之以忠.”
- [顔淵第十二]15. 子曰, “博學於文, 約之以禮, 亦可以弗畔矣夫!”
- [顔淵第十二]16. 子曰, “君子成人之美, 不成人之惡. 小人反是.”
- [顔淵第十二]17. 季康子問政於孔子. 孔子對曰, “政者, 正也. 子帥以正, 孰敢不正?”
- [顔淵第十二]18. 季康子患盜, 問於孔子. 孔子對曰, “苟子之不欲, 雖賞之不竊.”
- [顔淵第十二]19. 季康子問政於孔子曰, “如殺無道, 以就有道, 何如?” 孔子對曰, “子爲政, 焉用殺? 子欲善而民善矣. 君子之德風, 小人之德草. 草上之風, 必偃.”
- [顔淵第十二]20. 子張問, “士何如斯可謂之達矣?” 子曰, “何哉, 爾所謂達者?” 子張對曰, “在邦必聞, 在家必聞.” 子曰, “是聞也, 非達也. 夫達也者, 質直而好義, 察言而觀色, 慮以下人. 在邦必達, 在家必達. 夫聞也者, 色取仁而行違, 居之不疑. 在邦必聞, 在家必聞.”
- [顔淵第十二]21. 樊遲從遊於舞雩之下, 曰, “敢問崇德, 脩慝, 辨惑.” 子曰, “善哉問! 先事後得, 非崇德與? 攻其惡, 無攻人之惡, 非脩慝與? 一朝之忿, 忘其身以及其親, 非惑與?”
- [顔淵第十二]22. 樊遲問仁. 子曰, “愛人.” 問知. 子曰, “知人.” 樊遲未達. 子曰, “擧直錯諸枉, 能使枉者直.” 樊遲退, 見子夏曰, “鄕也吾見於夫子而問知, 子曰, ‘擧直錯諸枉, 能使枉者直’, 何謂也?” 子夏曰, “富哉言乎! 舜有天下, 選於衆, 擧皐陶, 不仁者遠矣. 湯有天下, 選於衆, 擧伊尹, 不仁者遠矣.”
- [顔淵第十二]23. 子貢問友. 子曰, “忠告而善道之, 不可則止, 毋自辱焉.”
- [顔淵第十二]24. 曾子曰, “君子以文會友, 以友輔仁.”

<hr/>

`子路第十三`

- [子路第十三]01. 子路問政. 子曰, “先之勞之.” 請益. 曰, “無倦.”
- [子路第十三]02. 仲弓爲季氏宰, 問政. 子曰, “先有司, 赦小過, 擧賢才.” 曰, “焉知賢才而擧之?” 曰, “擧爾所知. 爾所不知, 人其舍諸?”
- [子路第十三]03. 子路曰, “衛君待子而爲政, 子將奚先?” 子曰, “必也正名乎!” 子路曰, “有是哉, 子之迂也! 奚其正?” 子曰, “野哉, 由也! 君子於其所不知, 蓋闕如也. 名不正, 則言不順, 言不順, 則事不成, 事不成, 則禮樂不興, 禮樂不興, 則刑罰不中, 刑罰不中, 則民無所錯手足. 故君子名之必可言也, 言之必可行也. 君子於其言, 無所苟而已矣.”
- [子路第十三]04. 樊遲請學稼. 子曰, “吾不如老農.” 請學爲圃. 曰, “吾不如老圃.” 樊遲出. 子曰, “小人哉, 樊須也! 上好禮, 則民莫敢不敬, 上好義, 則民莫敢不服, 上好信, 則民莫敢不用情. 夫如是, 則四方之民襁負其子而至矣, 焉用稼?”
- [子路第十三]05. 子曰, “誦詩三百, 授之以政, 不達, 使於四方, 不能專對, 雖多, 亦奚以爲?”
- [子路第十三]06. 子曰, “其身正, 不令而行, 其身不正, 雖令不從.”
- [子路第十三]07. 子曰, “魯衛之政, 兄弟也.”
- [子路第十三]08. 子謂衛公子荊, “善居室. 始有, 曰, ‘苟合矣.’ 少有, 曰, ‘苟完矣.’ 富有, 曰, ‘苟美矣.’”
- [子路第十三]09. 子適衛, 冉有僕. 子曰, “庶矣哉!” 冉有曰, “旣庶矣, 又何加焉?” 曰, “富之.” 曰, “旣富矣, 又何加焉?” 曰, “敎之.”
- [子路第十三]10. 子曰, “苟有用我者, 期月而已可也, 三年有成.”
- [子路第十三]11. 子曰, “‘善人爲邦百年, 亦可以勝殘去殺矣.’ 誠哉是言也!”
- [子路第十三]12. 子曰, “如有王者, 必世而後仁.”
- [子路第十三]13. 子曰, “苟正其身矣, 於從政乎何有? 不能正其身, 如正人何?”
- [子路第十三]14. 冉子退朝. 子曰, “何晏也?” 對曰, “有政.” 子曰, “其事也. 如有政, 雖不吾以, 吾其與聞之.”
- [子路第十三]15. 定公問, “一言而可以興邦, 有諸?” 孔子對曰, “言不可以若是其幾也. 人之言曰, ‘爲君難, 爲臣不易.’ 如知爲君之難也, 不幾乎一言而興邦乎?” 曰, “一言而喪邦, 有諸?” 孔子對曰, “言不可以若是其幾也. 人之言曰, ‘予無樂乎爲君, 唯其言而莫予違也.’ 如其善而莫之違也, 不亦善乎? 如不善而莫之違也, 不幾乎一言而喪邦乎?”
- [子路第十三]16. 葉公問政. 子曰, “近者說, 遠者來.”
- [子路第十三]17. 子夏爲莒父宰, 問政. 子曰, “無欲速, 無見小利. 欲速, 則不達, 見小利, 則大事不成.”
- [子路第十三]18. 葉公語孔子曰, “吾黨有直躬者, 其父攘羊, 而子證之.” 孔子曰, “吾黨之直者異於是, 父爲子隱, 子爲父隱. 直在其中矣.”
- [子路第十三]19. 樊遲問仁. 子曰, “居處恭, 執事敬, 與人忠. 雖之夷狄, 不可棄也.”
- [子路第十三]20. 子貢問曰, “何如斯可謂之士矣?” 子曰, “行己有恥, 使於四方, 不辱君命, 可謂士矣.” 曰, “敢問其次.” 曰, “宗族稱孝焉, 鄕黨稱弟焉.” 曰, “敢問其次.” 曰, “言必信, 行必果, 硜硜然小人哉! 抑亦可以爲次矣.” 曰, “今之從政者何如?” 子曰, “噫! 斗筲之人, 何足算也?”
- [子路第十三]21. 子曰, “不得中行而與之, 必也狂狷乎! 狂者進取, 狷者有所不爲也.”
- [子路第十三]22. 子曰, “南人有言曰, ‘人而無恆, 不可以作巫醫.’ 善夫!” “不恆其德, 或承之羞.” 子曰, “不占而已矣.”
- [子路第十三]23. 子曰, “君子和而不同, 小人同而不和.”
- [子路第十三]24. 子貢問曰, “鄕人皆好之, 何如?” 子曰, “未可也.” “鄕人皆惡之, 何如?” 子曰, “未可也, 不如鄕人之善者好之, 其不善者惡之.”
- [子路第十三]25. 子曰, “君子易事而難說也. 說之不以道, 不說也, 及其使人也, 器之. 小人難事而易說也. 說之雖不以道, 說也, 及其使人也, 求備焉.”
- [子路第十三]26. 子曰, “君子泰而不驕, 小人驕而不泰.”
- [子路第十三]27. 子曰, “剛　毅　木　訥近仁.”
- [子路第十三]28. 子路問曰, “何如斯可謂之士矣?” 子曰, “切切偲偲, 怡怡如也, 可謂士矣. 朋友切切偲偲, 兄弟怡怡.”
- [子路第十三]29. 子曰, “善人敎民七年, 亦可以卽戎矣.”
- [子路第十三]30. 子曰, “以不敎民戰, 是謂棄之.”

<hr/>

`憲問第十四`

- [憲問第十四]01. 憲問恥. 子曰, “邦有道, 穀, 邦無道, 穀, 恥也.”
- [憲問第十四]02. “克伐怨欲不行焉, 可以爲仁矣?” 子曰, “可以爲難矣, 仁則吾不知也.”
- [憲問第十四]03. 子曰, “士而懷居, 不足以爲士矣.”
- [憲問第十四]04. 子曰, “邦有道, 危言危行, 邦無道, 危行言孫.”
- [憲問第十四]05. 子曰, “有德者必有言, 有言者不必有德. 仁者必有勇, 勇者不必有仁.”
- [憲問第十四]06. 南宮适問於孔子曰, “羿善射, 奡盪舟, 俱不得其死然. 禹稷躬稼而有天下.” 夫子不荅. 南宮适出, 子曰, “君子哉若人! 尙德哉若人!”
- [憲問第十四]07. 子曰, “君子而不仁者有矣夫, 未有小人而仁者也.”
- [憲問第十四]08. 子曰, “愛之, 能勿勞乎? 忠焉, 能勿誨乎?”
- [憲問第十四]09. 子曰, “爲命, 裨諶草創之, 世叔討論之, 行人子羽脩飾之, 東里子産潤色之.”
- [憲問第十四]10. 或問子産. 子曰, “惠人也.” 問子西. 曰, “彼哉! 彼哉!” 問管仲. 曰, “人也. 奪伯氏騈邑三百, 飯疏食, 沒齒無怨言.”
- [憲問第十四]11. 子曰, “貧而無怨難, 富而無驕易.”
- [憲問第十四]12. 子曰, “孟公綽爲趙魏老則優, 不可以爲滕薛大夫.”
- [憲問第十四]13. 子路問成人. 子曰, “若臧武仲之知, 公綽之不欲, 卞莊子之勇, 冉求之藝, 文之以禮樂, 亦可以爲成人矣.” 曰, “今之成人者何必然? 見利思義, 見危授命, 久要不忘平生之言, 亦可以爲成人矣.”
- [憲問第十四]14. 子問公叔文子於公明賈曰, “信乎, 夫子不言, 不笑, 不取乎?” 公明賈對曰, “以告者過也. 夫子時然後言, 人不厭其言, 樂然後笑, 人不厭其笑, 義然後取, 人不厭其取.” 子曰, “其然? 豈其然乎?”
- [憲問第十四]15. 子曰, “臧武仲以防求爲後於魯, 雖曰不要君, 吾不信也.”
- [憲問第十四]16. 子曰, “晉文公譎而不正, 齊桓公正而不譎.”
- [憲問第十四]17. 子路曰, “桓公殺公子糾, 召忽死之, 管仲不死.” 曰, “未仁乎?” 子曰, “桓公九合諸侯, 不以兵車, 管仲之力也. 如其仁, 如其仁.”
- [憲問第十四]18. 子貢曰, “管仲非仁者與? 桓公殺公子糾, 不能死, 又相之.” 子曰, “管仲相桓公, 霸諸侯, 一匡天下, 民到于今受其賜. 微管仲, 吾其被髮左衽矣. 豈若匹夫匹婦之爲諒也, 自經於溝瀆而莫之知也?”
- [憲問第十四]19. 公叔文子之臣大夫僎與文子同升諸公. 子聞之, 曰, “可以爲文矣.”
- [憲問第十四]20. 子言衛靈公之無道也, 康子曰, “夫如是, 奚而不喪?” 孔子曰, “仲叔圉治賓客, 祝鮀治宗廟, 王孫賈治軍旅. 夫如是, 奚其喪?”
- [憲問第十四]21. 子曰, “其言之不怍, 則爲之也難.”
- [憲問第十四]22. 陳成子弑簡公. 孔子沐浴而朝, 告於哀公曰, “陳恆弑其君, 請討之.” 公曰, “告夫三子!” 孔子曰, “以吾從大夫之後, 不敢不告也. 君曰告夫三子者!” 之三子告, 不可. 孔子曰, “以吾從大夫之後, 不敢不告也.”
- [憲問第十四]23. 子路問事君. 子曰, “勿欺也, 而犯之.”
- [憲問第十四]24. 子曰, “君子上達, 小人下達.”
- [憲問第十四]25. 子曰, “古之學者爲己, 今之學者爲人.”
- [憲問第十四]26. 蘧伯玉使人於孔子. 孔子與之坐而問焉, 曰, “夫子何爲?” 對曰, “夫子欲寡其過而未能也.” 使者出. 子曰, “使乎! 使乎!”
- [憲問第十四]27. 子曰, “不在其位, 不謀其政.”
- [憲問第十四]28. 曾子曰, “君子思不出其位.”
- [憲問第十四]29. 子曰, “君子恥其言而過其行.”
- [憲問第十四]30. 子曰, “君子道者三, 我無能焉, 仁者不憂, 知者不惑, 勇者不懼.” 子貢曰, “夫子自道也.”
- [憲問第十四]31. 子貢方人. 子曰, “賜也賢乎哉? 夫我則不暇.”
- [憲問第十四]32. 子曰, “不患人之不己知, 患其不能也.”
- [憲問第十四]33. 子曰, “不逆詐, 不億不信, 抑亦先覺者, 是賢乎!”
- [憲問第十四]34. 微生畝謂孔子曰, “丘何爲是栖栖者與? 無乃爲佞乎?” 孔子曰, “非敢爲佞也, 疾固也.”
- [憲問第十四]35. 子曰, “驥不稱其力, 稱其德也.”
- [憲問第十四]36. 或曰, “以德報怨, 何如?” 子曰, “何以報德? 以直報怨, 以德報德.”
- [憲問第十四]37. 子曰, “莫我知也夫! 子貢曰, “何爲其莫知子也?” 子曰, “不怨天, 不尤人, 下學而上達. 知我者其天乎!”
- [憲問第十四]38. 公伯寮愬子路於季孫. 子服景伯以告, 曰, “夫子固有惑志於公伯寮, 吾力猶能肆諸市朝.” 子曰, “道之將行也與, 命也, 道之將廢也與, 命也. 公伯寮其如命何!”
- [憲問第十四]39. 子曰, “賢者辟世, 其次辟地, 其次辟色, 其次辟言.”
- [憲問第十四]40. 子曰, “作者七人矣.”
- [憲問第十四]41. 子路宿於石門. 晨門曰, “奚自?” 子路曰, “自孔氏.” 曰, “是知其不可而爲之者與?”
- [憲問第十四]42. 子擊磬於衛, 有荷蕢而過孔氏之門者, 曰, “有心哉, 擊磬乎!” 旣而曰, “鄙哉, 硜硜乎! 莫己知也, 斯己而已矣. 深則厲, 淺則揭.” 子曰, “果哉! 末之難矣.”
- [憲問第十四]43. 子張曰, “書云, ‘高宗諒陰, 三年不言.’ 何謂也?” 子曰, “何必高宗, 古之人皆然. 君薨, 百官總己以聽於冢宰三年.”
- [憲問第十四]44. 子曰, “上好禮, 則民易使也.”
- [憲問第十四]45. 子路問君子. 子曰, “脩己以敬.” 曰, “如斯而已乎?” 曰, “脩己以安人.” 曰, “如斯而已乎?” 曰, “脩己以安百姓. 脩己以安百姓, 堯舜其猶病諸?”
- [憲問第十四]46. 原壤夷俟. 子曰, “幼而不孫弟, 長而無述焉, 老而不死, 是爲賊.” 以杖叩其脛.
- [憲問第十四]47. 闕黨童子將命. 或問之曰, “益者與?” 子曰, “吾見其居於位也, 見其與先生並行也. 非求益者也, 欲速成者也.”

<hr/>

`衛靈公第十五`

- [衛靈公第十五]01. 衛靈公問陳於孔子. 孔子對曰, “俎豆之事, 則嘗聞之矣, 軍旅之事, 未之學也.” 明日遂行, 在陳絶糧, 從者病, 莫能興. 子路慍見曰, “君子亦有窮乎?” 子曰, “君子固窮, 小人窮斯濫矣.”
- [衛靈公第十五]02. 子曰, “賜也, 女以予爲多學而識之者與?” 對曰, “然, 非與?” 曰, “非也, 予一以貫之.”
- [衛靈公第十五]03. 子曰, “由! 知德者鮮矣.”
- [衛靈公第十五]04. 子曰, “無爲而治者其舜也與? 夫何爲哉? 恭己正南面而已矣.”
- [衛靈公第十五]05. 子張問行. 子曰, “言忠信, 行篤敬, 雖蠻貊之邦, 行矣. 言不忠信, 行不篤敬, 雖州里, 行乎哉? 立則見其參於前也, 在輿則見其倚於衡也, 夫然後行.” 子張書諸紳.
- [衛靈公第十五]06. 子曰, “直哉史魚! 邦有道, 如矢, 邦無道, 如矢. 君子哉蘧伯玉! 邦有道, 則仕, 邦無道, 則可卷而懷之.”
- [衛靈公第十五]07. 子曰, “可與言而不與言, 失人, 不可與言而與之言, 失言. 知者不失人, 亦不失言.”
- [衛靈公第十五]08. 子曰, “志士仁人, 無求生以害仁, 有殺身以成仁.”
- [衛靈公第十五]09. 子貢問爲仁. 子曰, “工欲善其事, 必先利其器. 居是邦也, 事其大夫之賢者, 友其士之仁者.”
- [衛靈公第十五]10. 顔淵問爲邦. 子曰, “行夏之時, 乘殷之輅, 服周之冕, 樂則韶舞. 放鄭聲, 遠佞人. 鄭聲淫, 佞人殆.”
- [衛靈公第十五]11. 子曰, “人無遠慮, 必有近憂.”
- [衛靈公第十五]12. 子曰, “已矣乎! 吾未見好德如好色者也.”
- [衛靈公第十五]13. 子曰, “臧文仲其竊位者與! 知柳下惠之賢而不與立也.”
- [衛靈公第十五]14. 子曰, “躬自厚而薄責於人, 則遠怨矣.”
- [衛靈公第十五]15. 子曰, “不曰如之何, 如之何者, 吾末如之何也已矣.”
- [衛靈公第十五]16. 子曰, “羣居終日, 言不及義, 好行小慧, 難矣哉!”
- [衛靈公第十五]17. 子曰, “君子義以爲質, 禮以行之, 孫以出之, 信以成之. 君子哉!”
- [衛靈公第十五]18. 子曰, “君子病無能焉, 不病人之不己知也.”
- [衛靈公第十五]19. 子曰, “君子疾沒世而名不稱焉.”
- [衛靈公第十五]20. 子曰, “君子求諸己, 小人求諸人.”
- [衛靈公第十五]21. 子曰, “君子矜而不爭, 羣而不黨.”
- [衛靈公第十五]22. 子曰, “君子不以言擧人, 不以人廢言.”
- [衛靈公第十五]23. 子貢問曰, “有一言而可以終身行之者乎?” 子曰, “其恕乎! 己所不欲, 勿施於人.”
- [衛靈公第十五]24. 子曰, “吾之於人也, 誰毁誰譽? 如有所譽者, 其有所試矣. 斯民也, 三代之所以直道而行也.”
- [衛靈公第十五]25. 子曰, “吾猶及史之闕文也. 有馬者借人乘之, 今亡矣夫!”
- [衛靈公第十五]26. 子曰, “巧言亂德. 小不忍, 則亂大謀.”
- [衛靈公第十五]27. 子曰, “衆惡之, 必察焉, 衆好之, 必察焉.”
- [衛靈公第十五]28. 子曰, “人能弘道, 非道弘人.”
- [衛靈公第十五]29. 子曰, “過而不改, 是謂過矣.”
- [衛靈公第十五]30. 子曰, “吾嘗終日不食, 終夜不寢, 以思無益, 不如學也.”
- [衛靈公第十五]31. 子曰, “君子謀道不謀食. 耕也, 餒在其中矣, 學也, 祿在其中矣. 君子憂道不憂貧.”
- [衛靈公第十五]32. 子曰, “知及之, 仁不能守之, 雖得之, 必失之. 知及之, 仁能守之. 不莊以涖之, 則民不敬. 知及之, 仁能守之, 莊以涖之, 動之不以禮, 未善也.”
- [衛靈公第十五]33. 子曰, “君子不可小知而可大受也, 小人不可大受而可小知也.”
- [衛靈公第十五]34. 子曰, “民之於仁也, 甚於水火. 水火, 吾見蹈而死者矣, 未見蹈仁而死者也.”
- [衛靈公第十五]35. 子曰, “當仁, 不讓於師.”
- [衛靈公第十五]36. 子曰, “君子貞而不諒.”
- [衛靈公第十五]37. 子曰, “事君, 敬其事而後其食.”
- [衛靈公第十五]38. 子曰, “有敎無類.”
- [衛靈公第十五]39. 子曰, “道不同, 不相爲謀.”
- [衛靈公第十五]40. 子曰, “辭達而已矣.”
- [衛靈公第十五]41. 師冕見, 及階, 子曰, “階也.” 及席, 子曰, “席也.” 皆坐, 子告之曰, “某在斯, 某在斯.” 師冕出. 子張問曰, “與師言之道與?” 子曰, “然, 固相師之道也.”

<hr/>

`季氏第十六`

- [季氏第十六]01. 季氏將伐顓臾. 冉有季路見於孔子曰, “季氏將有事於顓臾.” 孔子曰, “求! 無乃爾是過與? 夫顓臾, 昔者先王以爲東蒙主, 且在邦域之中矣, 是社稷之臣也. 何以伐爲?” 冉有曰, “夫子欲之, 吾二臣者皆不欲也.” 孔子曰, “求! 周任有言曰, ‘陳力就列, 不能者止.’ 危而不持, 顚而不扶, 則將焉用彼相矣? 且爾言過矣, 虎兕出於柙, 龜玉毁於櫝中, 是誰之過與?” 冉有曰, “今夫顓臾, 固而近於費. 今不取, 後世必爲子孫憂.” 孔子曰, “求! 君子疾夫舍曰欲之而必爲之辭. 丘也聞有國有家者, 不患寡而患不均, 不患貧而患不安. 蓋均無貧, 和無寡, 安無傾. 夫如是, 故遠人不服, 則脩文德以來之. 旣來之, 則安之. 今由與求也, 相夫子, 遠人不服, 而不能來也, 邦分崩離析, 而不能守也, 而謀動干戈於邦內. 吾恐季孫之憂, 不在顓臾, 而在蕭牆之內也.”
- [季氏第十六]02. 孔子曰, “天下有道, 則禮樂征伐自天子出, 天下無道, 則禮樂征伐自諸侯出. 自諸侯出, 蓋十世希不失矣, 自大夫出, 五世希不失矣, 陪臣執國命, 三世希不失矣. 天下有道, 則政不在大夫. 天下有道, 則庶人不議.”
- [季氏第十六]03. 孔子曰, “祿之去公室五世矣, 政逮於大夫四世矣, 故夫三桓之子孫微矣.”
- [季氏第十六]04. 孔子曰, “益者三友, 損者三友. 友直, 友諒, 友多聞, 益矣. 友便辟, 友善柔, 友便佞, 損矣.”
- [季氏第十六]05. 孔子曰, “益者三樂, 損者三樂. 樂節禮樂, 樂道人之善, 樂多賢友, 益矣. 樂驕樂, 樂佚遊, 樂晏樂, 損矣.”
- [季氏第十六]06. 孔子曰, “侍於君子有三愆, 言未及之而言謂之躁, 言及之而不言謂之隱, 未見顔色而言謂之瞽.”
- [季氏第十六]07. 孔子曰, “君子有三戒, 少之時, 血氣未定, 戒之在色, 及其壯也, 血氣方剛, 戒之在鬪, 及其老也, 血氣旣衰, 戒之在得.”
- [季氏第十六]08. 孔子曰, “君子有三畏, 畏天命, 畏大人, 畏聖人之言. 小人不知天命而不畏也, 狎大人, 侮聖人之言.”
- [季氏第十六]09. 孔子曰, “生而知之者上也, 學而知之者次也, 困而學之, 又其次也, 困而不學, 民斯爲下矣.”
- [季氏第十六]10. 孔子曰, “君子有九思, 視思明, 聽思聰, 色思溫, 貌思恭, 言思忠, 事思敬, 疑思問, 忿思難, 見得思義, ”
- [季氏第十六]11. 孔子曰, “見善如不及, 見不善如探湯. 吾見其人矣, 吾聞其語矣. 隱居以求其志, 行義以達其道. 吾聞其語矣, 未見其人也.”
- [季氏第十六]12. 齊景公有馬千駟, 死之日, 民無德而稱焉. 伯夷叔齊餓于首陽之下, 民到于今稱之. 其斯之謂與?
- [季氏第十六]13. 陳亢問於伯魚曰, “子亦有異聞乎?” 對曰, “未也. 嘗獨立, 鯉趨而過庭. 曰, ‘學詩乎?’ 對曰, ‘未也.’ ‘不學詩, 無以言.’ 鯉退而學詩. 他日, 又獨立, 鯉趨而過庭. 曰, ‘學禮乎?’ 對曰, ‘未也.’ ‘不學禮, 無以立.’ 鯉退而學禮. 聞斯二者.” 陳亢退而喜曰, “問一得三, 聞詩聞禮, 又聞君子之遠其子也.”
- [季氏第十六]14. 邦君之妻, 君稱之曰夫人, 夫人自稱曰小童, 邦人稱之曰君夫人, 稱諸異邦曰寡小君, 異邦人稱之亦曰君夫人.

<hr/>

`陽貨第十七`

- [陽貨第十七]01. 陽貨欲見孔子, 孔子不見, 歸孔子豚. 孔子時其亡也, 而往拜之. 遇諸塗. 謂孔子曰, “來! 予與爾言.” 曰, “懷其寶而迷其邦, 可謂仁乎?” 曰, “不可.” “好從事而亟失時, 可謂知乎?” 曰, “不可.” “日月逝矣, 歲不我與.” 孔子曰, “諾, 吾將仕矣.”
- [陽貨第十七]02. 子曰, “性相近也, 習相遠也.” 子曰, “唯上知與下愚不移.”
- [陽貨第十七]03. 子曰, “唯上知與下愚不移.”
- [陽貨第十七]04. 子之武城, 聞弦歌之聲. 夫子莞爾而笑曰, “割雞焉用牛刀?” 子游對曰, “昔者偃也聞諸夫子曰, ‘君子學道則愛人, 小人學道則易使也.’” 子曰, “二三者! 偃之言是也. 前言戱之耳.”
- [陽貨第十七]05. 公山弗擾以費畔, 召, 子欲往. 子路不說, 曰, “末之也已, 何必公山氏之之也?” 子曰, “夫召我者, 而豈徒哉? 如有用我者, 吾其爲東周乎?”
- [陽貨第十七]06. 子張問仁於孔子. 孔子曰, “能行五者於天下爲仁矣.” “請問之.” 曰, “恭寬信敏惠. 恭則不侮, 寬則得衆, 信則人任焉, 敏則有功, 惠則足以使人.”
- [陽貨第十七]07. 佛肹召, 子欲往. 子路曰, “昔者由也聞諸夫子曰, ‘親於其身爲不善者, 君子不入也.’ 佛肹以中牟畔, 子之往也, 如之何?” 子曰, “然, 有是言也. 不曰堅乎, 磨而不磷, 不曰白乎, 涅而不緇. 吾豈匏瓜也哉? 焉能繫而不食?”
- [陽貨第十七]08. 子曰, “由也! 女聞六言六蔽矣乎?” 對曰, “未也.” “居! 吾語女. 好仁不好學, 其蔽也愚, 好知不好學, 其蔽也蕩, 好信不好學, 其蔽也賊, 好直不好學, 其蔽也絞, 好勇不好學, 其蔽也亂, 好剛不好學, 其蔽也狂.”
- [陽貨第十七]09. 子曰, “小子何莫學夫詩? 詩, 可以興, 可以觀, 可以羣, 可以怨. 邇之事父, 遠之事君, 多識於鳥獸草木之名.”
- [陽貨第十七]10. 子謂伯魚曰, “女爲周南　召南矣乎? 人而不爲周南　召南, 其猶正牆面而立也與?”
- [陽貨第十七]11. 子曰, “禮云禮云, 玉帛云乎哉? 樂云樂云, 鐘鼓云乎哉?”
- [陽貨第十七]12. 子曰, “色厲而內荏, 譬諸小人, 其猶穿窬之盜也與?”
- [陽貨第十七]13. 子曰, “鄕愿, 德之賊也.”
- [陽貨第十七]14. 子曰, “道聽而塗說, 德之棄也.”
- [陽貨第十七]15. 子曰, “鄙夫可與事君也與哉? 其未得之也, 患得之. 旣得之, 患失之. 苟患失之, 無所不至矣.”
- [陽貨第十七]16. 子曰, “古者民有三疾, 今也或是之亡也. 古之狂也肆, 今之狂也蕩, 古之矜也廉, 今之矜也忿戾, 古之愚也直, 今之愚也詐而已矣.”
- [陽貨第十七]17. 子曰, “巧言令色, 鮮矣仁.”
- [陽貨第十七]18. 子曰, “惡紫之奪朱也, 惡鄭聲之亂雅樂也, 惡利口之覆邦家者.”
- [陽貨第十七]19. 子曰, “予欲無言.” 子貢曰, “子如不言, 則小子何述焉?” 子曰, “天何言哉? 四時行焉, 百物生焉, 天何言哉?”
- [陽貨第十七]20. 孺悲欲見孔子, 孔子辭以疾. 將命者出戶, 取瑟而歌, 使之聞之.
- [陽貨第十七]21. 宰我問, “三年之喪, 期已久矣. 君子三年不爲禮, 禮必壞, 三年不爲樂, 樂必崩. 舊穀旣沒, 新穀旣升, 鑽燧改火, 期可已矣.” 子曰, “食夫稻, 衣夫錦, 於女安乎?” 曰, “安.” “女安則爲之! 夫君子之居喪, 食旨不甘, 聞樂不樂, 居處不安, 故不爲也. 今女安則爲之!” 宰我出. 子曰, “予之不仁也! 子生三年, 然後免於父母之懷. 夫三年之喪, 天下之通喪也, 予也有三年之愛於其父母乎!”
- [陽貨第十七]22. 子曰, “飽食終日, 無所用心, 難矣哉! 不有博奕者乎? 爲之猶賢乎已.”
- [陽貨第十七]23. 子路曰, “君子尙勇乎?” 子曰, “君子義以爲上, 君子有勇而無義爲亂, 小人有勇而無義爲盜.”
- [陽貨第十七]24. 子貢曰, “君子亦有惡乎?” 子曰, “有惡, 惡稱人之惡者, 惡居下流而訕上者, 惡勇而無禮者, 惡果敢而窒者.” 曰, “賜也亦有惡乎?” “惡徼以爲知者, 惡不孫以爲勇者, 惡訐以爲直者.”
- [陽貨第十七]25. 子曰, “唯女子與小人爲難養也, 近之則不孫, 遠之則怨.”
- [陽貨第十七]26. 子曰, “年四十而見惡焉, 其終也已.”

<hr/>

`微子第十八`

- [微子第十八]01. 微子去之, 箕子爲之奴, 比干諫而死. 孔子曰, “殷有三仁焉.”
- [微子第十八]02. 柳下惠爲士師, 三黜. 人曰, “子未可以去乎?” 曰, “直道而事人, 焉往而不三黜? 枉道而事人, 何必去父母之邦?”
- [微子第十八]03. 齊景公待孔子曰, “若季氏, 則吾不能, 以季孟之間待之.” 曰, “吾老矣, 不能用也.” 孔子行.
- [微子第十八]04. 齊人歸女樂, 季桓子受之, 三日不朝, 孔子行.
- [微子第十八]05. 楚狂接輿歌而過孔子曰, “鳳兮鳳兮! 何德之衰? 往者不可諫, 來者猶可追. 已而已而! 今之從政者殆而!” 孔子下, 欲與之言. 趨而辟之, 不得與之言.
- [微子第十八]06. 長沮桀溺耦而耕, 孔子過之, 使子路問津焉. 長沮曰, “夫執輿者爲誰?” 子路曰, “爲孔丘.” 曰, “是魯孔丘與?” 曰, “是也.” 曰, “是知津矣.” 問於桀溺. 桀溺曰, “子爲誰?” 曰, “爲仲由.” 曰, “是魯孔丘之徒與?” 對曰, “然.” 曰, “滔滔者天下皆是也, 而誰以易之? 且而與其從辟人之士也, 豈若從辟世之士哉?” 耰而不輟. 子路行以告. 夫子憮然曰, “鳥獸不可與同羣, 吾非斯人之徒與而誰與? 天下有道, 丘不與易也.”
- [微子第十八]07. 子路從而後, 遇丈人, 以杖荷蓧. 子路問曰, “子見夫子乎?” 丈人曰, “四體不勤, 五穀不分. 孰爲夫子?” 植其杖而芸. 子路拱而立. 止子路宿, 殺雞爲黍而食之, 見其二子焉. 明日, 子路行以告. 子曰, “隱者也.” 使子路反見之. 至則行矣. 子路曰, “不仕無義. 長幼之節, 不可廢也, 君臣之義, 如之何其廢之? 欲絜其身, 而亂大倫. 君子之仕也, 行其義也. 道之不行, 已知之矣.”
- [微子第十八]08. 逸民, 伯夷, 叔齊,　虞仲,　夷逸,　朱張,　柳下惠,　少連. 子曰, “不降其志, 不辱其身, 伯夷　叔齊與!” 謂柳下惠少連, 降志辱身矣, 言中倫, 行中慮, 其斯而已矣. 謂虞仲夷逸, 隱居放言, 身中淸, 廢中權. 我則異於是, 無可無不可.
- [微子第十八]09. 大師摯適齊, 亞飯干適楚, 三飯繚適蔡, 四飯缺適秦, 鼓方叔入於河, 播鼗武入於漢, 少師陽,　擊磬襄, 入於海.
- [微子第十八]10. 周公謂魯公曰, “君子不施其親, 不使大臣怨乎不以. 故舊無大故, 則不棄也. 無求備於一人!”
- [微子第十八]11. 周有八士, 伯達,　伯适,　仲突,　仲忽,　叔夜,　叔夏,　季隨,　季騧.

<hr/>

`子張第十九`

- [子張第十九]01. 子張曰, “士見危致命, 見得思義, 祭思敬, 喪思哀, 其可已矣.”
- [子張第十九]02. 子張曰, “執德不弘, 信道不篤, 焉能爲有? 焉能爲亡?”
- [子張第十九]03. 子夏之門人問交於子張. 子張曰, “子夏云何?” 對曰, “子夏曰, ‘可者與之, 其不可者拒之.’” 子張曰, “異乎吾所聞, 君子尊賢而容衆, 嘉善而矜不能. 我之大賢與, 於人何所不容? 我之不賢與, 人將拒我, 如之何其拒人也?”
- [子張第十九]04. 子夏曰, “雖小道, 必有可觀者焉, 致遠恐泥, 是以君子不爲也.”
- [子張第十九]05. 子夏曰, “日知其所亡, 月無忘其所能, 可謂好學也已矣.”
- [子張第十九]06. 子夏曰, “博學而篤志, 切問而近思, 仁在其中矣.”
- [子張第十九]07. 子夏曰, “百工居肆以成其事, 君子學以致其道.”
- [子張第十九]08. 子夏曰, “小人之過也必文.”
- [子張第十九]09. 子夏曰, “君子有三變, 望之儼然, 卽之也溫, 聽其言也厲.”
- [子張第十九]10. 子夏曰, “君子信而後勞其民, 未信, 則以爲厲己也. 信而後諫, 未信, 則以爲謗己也.”
- [子張第十九]11. 子夏曰, “大德不踰閑, 小德出入可也.”
- [子張第十九]12. 子游曰, “子夏之門人小子, 當洒掃應對進退, 則可矣, 抑末也. 本之則無如之何?” 子夏聞之, 曰, “噫! 言游過矣! 君子之道, 孰先傳焉? 孰後倦焉? 譬諸草木, 區以別矣. 君子之道, 焉可誣也? 有始有卒者, 其唯聖人乎!”
- [子張第十九]13. 子夏曰, “仕而優則學, 學而優則仕.”
- [子張第十九]14. 子游曰, “喪致乎哀而止.”
- [子張第十九]15. 子游曰, “吾友張也爲難能也, 然而未仁.”
- [子張第十九]16. 曾子曰, “堂堂乎張也, 難與並爲仁矣.”
- [子張第十九]17. 曾子曰, “吾聞諸夫子, 人未有自致者也, 必也親喪乎!”
- [子張第十九]18. 曾子曰, “吾聞諸夫子, 孟莊子之孝也, 其他可能也, 其不改父之臣與父之政, 是難能也.”
- [子張第十九]19. 孟氏使陽膚爲士師, 問於曾子. 曾子曰, “上失其道, 民散久矣. 如得其情, 則哀矜而勿喜!”
- [子張第十九]20. 子貢曰, “紂之不善, 不如是之甚也. 是以君子惡居下流, 天下之惡皆歸焉.”
- [子張第十九]21. 子貢曰, “君子之過也, 如日月之食焉, 過也, 人皆見之, 更也, 人皆仰之.”
- [子張第十九]22. 衛公孫朝問於子貢曰, “仲尼焉學?” 子貢曰, “文武之道, 未墜於地, 在人. 賢者識其大者, 不賢者識其小者. 莫不有文武之道焉. 夫子焉不學? 而亦何常師之有?”
- [子張第十九]23. 叔孫武叔語大夫於朝曰, “子貢賢於仲尼.” 子服景伯以告子貢. 子貢曰, “譬之宮牆, 賜之牆也及肩, 闚見室家之好. 夫子之牆數仞, 不得其門而入, 不見宗廟之美, 百官之富. 得其門者或寡矣. 夫子之云, 不亦宜乎!”
- [子張第十九]24. 叔孫武叔毁仲尼. 子貢曰, “無以爲也! 仲尼不可毁也. 他人之賢者, 丘陵也, 猶可踰也, 仲尼, 日月也, 無得而踰焉. 人雖欲自絶, 其何傷於日月乎? 多見其不知量也.”
- [子張第十九]25. 陳子禽謂子貢曰, “子爲恭也, 仲尼豈賢於子乎?” 子貢曰, “君子一言以爲知, 一言以爲不知, 言不可不愼也. 夫子之不可及也, 猶天之不可階而升也. 夫子之得邦家者, 所謂立之斯立, 道之斯行, 綏之斯來, 動之斯和. 其生也榮, 其死也哀, 如之何其可及也?”

<hr/>

`堯曰第二十`

- [堯曰第二十]01. 堯曰, “咨! 爾舜! 天之厤數在爾躬, 允執其中. 四海困窮, 天祿永終.” 舜亦以命禹. 曰, “予小子履敢用玄牡, 敢昭告于皇皇后帝, 有罪不敢赦. 帝臣不蔽, 簡在帝心. 朕躬有罪, 無以萬方, 萬方有罪, 罪在朕躬.” 周有大賚, 善人是富. “雖有周親, 不如仁人. 百姓有過, 在予一人.” 謹權量, 審法度, 脩廢官, 四方之政行焉. 興滅國, 繼絶世, 擧逸民, 天下之民歸心焉. 所重, 民食喪祭. 寬則得重, 信則民任焉, 敏則有功, 公則說.
- [堯曰第二十]02. 子張問於孔子曰, “何如斯可以從政矣?” 子曰, “尊五美, 屛四惡, 斯可以從政矣.” 子張曰, “何謂五美?” 子曰, “君子惠而不費, 勞而不怨, 欲而不貪, 泰而不驕, 威而不猛.” 子張曰, “何謂惠而不費?” 子曰, “因民之所利而利之, 斯不亦惠而不費乎? 擇可勞而勞之, 又誰怨? 欲仁而得仁, 又焉貪? 君子無衆寡, 無小大, 無敢慢, 斯不亦泰而不驕乎? 君子正其衣冠, 尊其瞻視, 儼然人望而畏之, 斯不亦威而不猛乎?” 子張曰, “何謂四惡?” 子曰, “不敎而殺謂之虐, 不戒視成謂之暴, 慢令致期謂之賊, 猶之與人也, 出納之吝謂之有司.”
- [堯曰第二十]03. 孔子曰, “不知命, 無以爲君子也, 不知禮, 無以立也, 不知言, 無以知人也.”